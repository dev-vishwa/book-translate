<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en" class="calibre">
  <head>
    <title>Unknown</title>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="stylesheet.css"/>
<link rel="stylesheet" type="text/css" href="page_styles.css"/>
</head>
  <body class="calibre1">
<p class="block_3" id="calibre_pb_9"> </p>
	<p class="block_"> </p>
	<p class="block_"> </p>
	<h2 id="id_Toc63112701" class="block_6">ඔලිව් උද්‍යානය</h2>
	<div style="text-align:center">
	<p class="block_11">1</p>
	</div>
	<p class="block_8">පිස්කා බොක්කෙහි මාර්සේල්ස් හා ටූලෝන් අතර වූ ග්‍රැනඩෝහි කුඩා ප්‍රදේශීය වරායක්වු ලෝහාර්ස් වෙරළට මාළු ඇල්ලීමට ගොස් ආපසු එන ඇබේ<sup class="calibre4"><a id="back_note_1" href="index_split_011.html#note_1" title="1" class="noteref">1</a></sup> විල්බොයිස්ගේ බෝට්ටුව ඇස ගැසුණු ඔවුන් වෙරළ වෙත ගියේ ඔහුට එය ඇද ගැනීමට උපකාරි වනු පිණිසය. </p>
	<p class="block_8">අවුරුදු පනස් අටක්ව තිබියදි පවා අසාමාන්‍ය ශක්තියකින් යුතු වූ ඔහු නැවියෙකු පරිද්දෙන් තනිවම බෝට්ටුව පැදගෙන ආවේය. ඔහුගේ මස්ගොබ සහිත බාහුව මත්තෙන් අත් ඉහළට නමා ගෙන සිටි උඩ බොත්තම් දමා නොතිබු ලෝගුව ඉහළට ඇද දෙදණ අතර හිරකරගෙන සිටි අතර ෂවෙල් තොප්පිය<sup class="calibre4"><a id="back_note_2" href="index_split_012.html#note_2" title="2" class="noteref">2</a></sup> ඔහු පසෙක වූ අසුනේ තිබිණ. හිසෙහි රැඳී තිබුණේ සුදු ලිනන් රෙද්දෙන් ආවරණය කර තිබු පිත් හිස් වැස්මයි.<sup class="calibre4"><a id="back_note_3" href="index_split_013.html#note_3" title="3" class="noteref">3</a></sup> ඔහු පෙණුනේ පූජාවන් තබන පූජකයකුට වඩා නිර්භීත ක්‍රියාවන්හි යෙදෙන නිවර්තන කලාපීය හොඳින් වැඩුණු පූජකයෙකු මෙනි. </p>
	<p class="block_8">ගොඩ බැසීමට අවශ්‍ය ස්ථානය තහවුරු කර ගැනීමට විටෙන් විට පිටුපස බලමින් ශක්තිමත් ලෙස නොනැවති රිද්මයානුකූලව බෝට්ටුව පැදගෙන පැමිණියේ නැවත වතාවක්, උතුරේ මිනිසුන්ට කොතරම් හොඳට බෝට්ටු පැදවිය හැකිදැයි දකුණේ අසරණ නාවිකයන්ට පෙන්නුම් කරමිනි. බෝට්ටුව ඉදිරියට පැන වැල්ලේ වැදී නෞකා තලිය වෙරළේ ඉහළට ලිස්සා යන්නාක් මෙන් ගොස් නැවතී නිහඬ විය. ඉන්පසු බලා සිටි මිනිසුන් පස් දෙනෙකු පූජකයා අසලට පැමිණියේ සුහදව උද්යෝගිමත්ව මිත්‍රශීලීවය.</p>
	<p class="block_8">“හොඳට මාළු අහුවුණාද ස්වාමි.”</p>
	<p class="block_8">එයින් එක් අයෙකු ඇසුවේ දැඩි ප්‍රාදේශීය උච්චාරණයෙනි. </p>
	<p class="block_8">ඇබේ විල්බොයිස් හබල් ඔරුව මත තබා හිස් වැසුම ඉවත් කර ෂවෙල් තොප්පිය හිස දමා බාහුව උඩට ඔසවා තිබූ සරුවාල අත පහතට දමා එහි නොපියවා තිබූ බොත්තම් පියවා නැවත තම පූජක ඉරියව්ව හා පැවැත්මට පැමිණ ආඩම්බරයෙන් පිළිතුරු දුන්ණේය. “ඔව් හුඟක් හොඳයි. අඟුළුවො තුන් දෙනෙකුයි, ආඳො දෙන්නෙකුයි, ගල් මාළු ටිකකුයි අහුවුණා.”</p>
	<p class="block_8">පලපුරුද්ද ප්‍රකට කරමින් මිනිසුන් පස්දෙනා බෝට්ටු කඳ මත්තෙන් මැරුණු මාළුවන් දෙස එබී බැලුවෝය. වැඩුණු අඟුළුවෝ, ඔලුව පැතැලි ආඳන් - අප්‍රසන්න මුහුදු සර්පයින් - සිග් සැග් වයිරම් හා දොඩම් පොතු රන් පැහැති ගල් මාළු එහි විය.</p>
	<p class="block_8">“මම මේවා ඔබ තුමාගෙ ගිම්හාන නිවාසෙට ගෙනත් දෙන්නම් ස්වාමි.”</p>
	<p class="block_8">ඔවුන් අතරෙන් සිටියෙක් ඇසුවේය.</p>
	<p class="block_8">“බොහොම ස්තුතියි.”</p>
	<p class="block_8">ඔවුන්ට අතට අත දුන් පූජකයා යන්නට පිටත් වූ විටදී එක් ධීවරයෙකු ඔහු සමග පසු ගමන් ගිය අතර අනෙක් හතර දෙනා බෝට්ටුව බලා ගැනීමට නැවතිණ.</p>
	<p class="block_8">ශක්තිමත් සහ උදාරවූ පූජකයා දිගු පියවර තබමින් සෙමෙන් ගමන් කළේය. ප්‍රබල උද්‍යෝගිමත් ඔරු පැදීම නිසා ඔහු සිටියේ තවමත් උණුසුමෙනි. කෙසේ වෙතත් සෑම විටකදීම වාගේ කරන අන්දමට ඔලිව් ගස් සෙවණේ පවතින සුළු සෙවණ යටට පැමිණි විටදී  සුදු කෙසින් යුතු කොටට කැපූ හිසකෙස්ද සම මට්ටමේ ඇහි බැමද - ඒ ඇහි බැම වඩා සුදුසු වූයේ පූජකයකුට වඩා නිලධාරියෙකුටය - මේ වේලාවේදී මුහුදෙන් හමන රාත්‍රි සිහිල් මඳ නලෙන් නැගෙන නවමු වාතයට නිරාවරණය කරමින් තම හිස් වැස්ම ගැලවූයේය. අධික බෑවුම් සහිත පුළුල් මිටියාවතේ මැද සිට පහළට ගම විහිදී ගියේ තැනිතලාවක් මුහුද දෙසට දුව එන්නාක් මෙනි. </p>
	<p class="block_8">එය ජූලි සැන්දෑවක් විය. කඩතොළු සහිත ඈත කඳු මස්තකයට දීප්තිමත් හිරු ළඟා වෙද්දි සුදු පැහැති පාරෙහි වැටුණු පූජකයාගේ දිගු සෙවනැල්ල දූවිලි ආවරණය යට සැඟව ගියේය. ඔහුගේ තොප්පියේ ඇඹරුන සෙවනැල්ල කළු ලොකු පුල්ලියක්ව අසල්වාසී කුඹුරු පසුකරමින් ගමන් කර එයට හමුවූ ඔලිව් කඳන් වලට නැග සෙල්ලම් කරන්නට ගොස් සෙමින් පහළට වැටී පොළව මත්තේ ගස් අතරින් පෙරළී යන්නාක් මෙන් පෙණින. </p>
	<p class="block_8">ගිම්හානයේදී ප්‍රදේශයේ පාරවල් වැසී ගිය තුනී පිටි වැනි වූ දූවිලි ඇබේ විල්බෝස්ගේ පාදවලින් ඉහළ නැග වේලයක් මෙන් කළු වාටියේ දැවටී ලාවට දුඹුරු පැහැයක් ඇති කරමින් සේදී ගියේය. වෙහෙස නිවී ගිය ඔහු සාක්කුවේ දෙඅත් ඔබාගෙන සෙමෙන් ස්ථිරව ඈතින් පය තැබුවේ කඳුකර වැසියකුගේ ගමන් විලාසයෙනි. පුරා අවුරුදු විස්සක් විශේෂ අනුග්‍රාහයක් ලබා දුන් මැරෙන්නටද බලාපොරොත්තු වන ගම දෙස, ක්‍යූරේ<sup class="calibre4"><a id="back_note_4" href="index_split_014.html#note_4" title="4" class="noteref">4</a></sup> සන්සුන් දෑසින් ඕනෑකමින් බලා සිටියේය. එය ඔහුම තෝරාගත් ගම විය. පල්ලිය ‐ ඔහුගේ පල්ලිය ‐ එකට තදබදවූ ගෙවල් වලින් වටව දුඹුරු ගලෙන් බැඳි අසමාන හතරැස් කුලුනු දෙකකින් යුතුව ඔටුනු පලන්ව තිබුණේ මේ සුන්දර උතුරු තැනිතලාවේ පල්ලියක කොතක් ලෙස පූජනීය ආකෘතියකින් නොව රජ මැදුරක ආරක්ෂක බලකොටුවක් ලෙසය.</p>
	<p class="block_8">අඟුළුවන් තුන් දෙනෙකු, ආඳන් දෙදනකු සහ ගල් මාළුන් කීප දෙනෙකු අල්ලා ගැනීම නිසා ඇබේ සිටියේ සතුටිනි. ඔහු වයසට ගොස් තිබියදි වුව දිස්ත්‍රික්කයේ සිටි ශක්තිමත්ම මිනිසා වූ අතර මේ මාළු බෑම ඔහුගේ ශ්‍රාවකයින්ට ඔහු ලබා ගත් අලුත් ජයග්‍රහණයක් විය. මෙවැනි සුළු හිරිහැරයකින් තොර පුහු ආටෝපයන් ඔහුව මහත් සතුටට පත් කළේය. පිස්තෝල වෙඩි පහරකින් ඔහුට මලක් නටුවෙන් වෙන් කළ හැකි විය. සමහර අවස්ථාවලදි රෙජිමේන්තුවේ කඩු හරඹ ගුරුවරයාව සිටි අසල්වාසි දුම්කොළ වෙළෙන්දා සමග ඔහු කඩු සරඹ කළේය. මුහුදු බඩ ඕනෑම පිහිනුම්කරුවෙකුට වඩා හොඳින් ඔහු පිහිනුවේය. </p>
	<p class="block_8">ඔහු, විල්බොයිස් සිටුවරයා ඇත්ත වශයෙන්ම අවාසනාවන්ත ප්‍රේම සම්බන්ධයකින් පසු අවුරුදු තිස් දෙකේදී පූජකවරයෙකු වනතුරු අත්දැකීම් සහිත විදග්ධ, ප්‍රසිද්ධ, විලාසිතා ලෝකයේ පෙරමුණේ සිටියකු විය. </p>
	<p class="block_8">පුතුන් යුද්ධයට ගිය, පිකාඩිවල රාජකීය පෙළපතකින් පැවත එන, දේවගැතිවරුන් හා පරම්පරාවේ බොහෝ දෙනෙකු  පල්ලියේ හා නීති ක්‍ෂේත්‍රයේ සිටියා වූද ඔහු, මවගේ උපදෙස් මත ශුද්ධවූ නියමයන්ට ඇතුළු වීමට සිටි නමුත් එයට වූ පියාගේ විරුද්ධත්වය ජය ගත්තෙන් පැරිසියට ගොස් නීතිය හදාරා නීති ක්‍ෂේත්‍රයේ වැදගත් තනතුරකට පත් වීමට ඔහු අදහස් කළේය.</p>
	<p class="block_8">ඔහු ඔහුගේ පාඨමාලාව අවසන් කළ විටදීම වාගේ ඔහුගේ පියා පහත් තෙත් බිමේහි වෙඩි තැබීමේ ගවේෂණයකට ගොස් නිව්මෝනියව වැළඳීමෙන් මිය ගියේ ය. එයින් ටික කලකට පසු ඔහුගේ මවද ඒ ශෝකයෙන්ම මිය ගියාය. බලාපොරොත්තු රහිතව විශාල වාසනාවකට උරුමකම් කිවු ඔහු කුමන අන්දමේ හෝ රැකියාවක් කිරීම අතහැර දමා ධනවතකුව ජීවත්වීමෙන් සන්තුෂ්ටියට පත් වූයේය. කඩවසම් සහ බුද්ධිමත් එනමුදු පැරණි විශ්වාසයන්ගෙන් සීමාවු, ඔහුගේ පවුලෙන් උරුම වූ සම්ප්‍රදායන් හා මූලධර්මයන් ද සමග එක්වූ ඔහු ඉතා වැදගත් සමාජ කවයන් හි ගරු බුහුමන් ලැබු සාම්ප්‍රදායික, ප්‍රසන්න ජීවිතයක ප්‍රධාන තැනක් ගත් ධනවත් තරුණයකු විය. </p>
	<p class="block_8">ඕඩියන්ස් හි පළමු සම්ප්‍රාප්තියෙන්ම කා අතරත් ජනප්‍රියත්වයට පත්ව සිටි සංගීත විද්‍යාලයෙන් පැමිණි ශිෂ්‍යාවක වූ තරුණ නිළියක් මිතුරෙකුගේ නිවසේදී කීප වතාවක් හමුවීමෙන් පසු අවාසනාවකට ඔහු ඇය හා පෙමින් බැඳුණේය. </p>
	<p class="block_8">විඥාණවාදි විශ්වාසයන්ගෙන් යුතු මිනිසකුගේ ලාලාසාවෙන් හා සැහැසි බවෙන් ඔහු ඇය හා පෙමින් බැඳුණේය.</p>
	<p class="block_8">සුන්දර වු ඇය ස්වභාවයෙන්ම මුරණ්ඩු වූ අතර නරක් වූ දරුවෙකුගේ මෙන් වූ හැසිරීම් ඔහු හැඳින් වූයේ “ඇගේ සුරඟන හැසිරීම්” යනුවෙනි. </p>
	<p class="block_8">ඔහුව පිස්සකු හා වියරුවටපත් මිනිසකුගේ තත්වයට හෙලමින් සහ ගැහැනියගේ හදිසි බැල්මකින් හෝ ගැහැනියකගේ සායක් දුටු විටදී මනුෂ්‍ය රාගය පරදුවට තබන පුද්ගලයකු බවට ඔහුව පත් කරවමින් ඇය ඔහුව නතු කර ගත්තාය. ඇයව අනියම් භාර්යාව බවට පත් කරගත් ඔහු වේදිකාව අත්හැර දමන ලෙස ඇයට බලකරමින් සිව් වසරක් පුරා සදා වැඩෙන අනුරාගයෙන් ඇයට ආලය කළේය. ඔවුන් හඳුනා ගනු ලැබු මිතුරකු සමග එක්ව ඇය තමන් රවටන බව හදිසියේ දැන නොගත්තේ නම් පවුලේ නම සහ ගෞරවනීය සම්ප්‍රදාය නොතකා ඔහු ඇයව විවාහ කරගන්නට පවා ඉඩ තිබුණි.</p>
	<p class="block_8">ඇය ගැබ් ගෙන සිටි බැවින් හා විවාහ වීමට හිත හදා ගැනීමට දරු උපත වෙන තෙක් බලා සිටි බැවින් ඔහුට මෙය දැඩි ප්‍රහාරයක් විය.</p>
	<p class="block_8">අහම්බෙන් ලාච්චුවක තිබී හසුවූ ලියුම් ද්‍රෝහිකම, විශ්වාසය කඩකිරීම, යන චෝදනාවන් ඔහු කෲරත්වයෙන් යුතු අඩ දාමරිකයෙක් කළේය...</p>
	<p class="block_8">නමුත් පැරිස් වීදිවල දරුවකු වන මෙම ලැජ්ජා නැති දුෂ්ට ගැහැනිය, ඔහු ඇය වෙත පහරක් ගැසීමට තැත් කරනු දුටු විට විල්බොයිස් සම්බන්ධව මෙන්ම තම දෙවෙනි පෙම්වතා සම්බන්ධවද විප්ලවයකදී බොරු වීරකමක් පාමින් බාධක උඩින් පැන යන්නට නිර්භීත වන කට හැකරියක් මෙන් තම තත්වය පෙන්වමින් ඔහුට බැණ වැදී අභියෝග කළාය.</p>
	<p class="block_8">එම දුෂිත මාංශය අතරේ ඒ අපවිත්‍ර සිරුර තුළ සිටින අපිරිසිදු දරුවා ඔහුගේ දරුවා බව සිහිපත් වී සුදුමැලිව ගිය ඔහු නැවතුණේය. ඔහුගේ දරුවා!</p>
	<p class="block_8">ඔහු ඇය වෙත කඩා පැන්නේ දෙදෙනාම විනාශ කර මේ යුග්ම අපකීර්තිය විනාශ කර දැමීමටය. බියපත්ව, ඔහු එල්ල කරන පහරවලින් බියෙන් හැකිලී හැඟුම් විරහිතව සිටි ඇය දැනටමත් ජීවි මනුෂ්‍ය කළලයක් දරා සිටි ඉදිරියට නෙරා ආ කුසට ඔහු පා පහරක් එල්ල කරන්නට සූදානම් වනවා දැක අත් පා විදහාගෙන එයින් ආරක්ෂා වීමට කෑගැසුවාය. </p>
	<p class="block_8">’‘මාව මරන්න එපා, මේ ඔයාගේ දරුවා නෙවෙයි, මේ දරුවා ඔහුගේ.”</p>
	<p class="block_8">තෝන්තුවට පත්ව එය මැඩ පවත්වා ගත් ඔහුගේ කෝපය මොහොතකට වියැකී ගිය අතර ඔසවා ගත් පාදය නවතාගත් ඔහු ගොත ගසන්නට වූවේය. </p>
	<p class="block_8">“මොනව... මොනවද... උඹ කිව්වෙ?”</p>
	<p class="block_8">මරණයේ සංඥාවේදී භීතියෙන් වියරු වැටුණු ඇස් සහ චකිතයට පත්වූ මිනිසාගේ හැසිරීමද අල්ලා ගත් ඇය, නැවත පැවසුවාය.</p>
	<p class="block_8">“මේ ඔයාගෙ නෙවෙයි, එයාගෙ.”</p>
	<p class="block_8">“දරුවා?”</p>
	<p class="block_8">තැති ගැන්වුණු ඔහු දත්මිටි කමින් කෙඳිරීය.</p>
	<p class="block_8">“ඔව්”</p>
	<p class="block_8">“උඹ කියන්නේ බොරු.” </p>
	<p class="block_8">ඔහු නැවත වතාවක් පය ඔසවා දැඩි ප්‍රහාරයක් එල්ල කිරීමට සැරසෙද්දි ඔහුගේ අනියම් බිරිය දණින් නැගී සිට එතැනින් ඉවත්වන්ට තැත් කළේ මහත් සේ කෙඳිරි ගාමිනි. </p>
	<p class="block_8">“මම කිව්ව ඒක ඔහුගෙයි කියල. ඒක ඔයාගෙ වුණා නම් මම ගැබක් දරා ගන්නෙ මීට බොහොම කාලෙකට කලින් නේද?”</p>
	<p class="block_8">මේ වාදයෙන් ඔහුට පහර වැදුණේ එයම සත්‍යය වූවා සේය. එහි දක්නට ලැබුනේ නිශ්චිතව ප්‍රශ්නය මත වූ සියලු තර්කයන් නොවැලැක්විය හැකිව, වරද ඔප්පු කළ නොහැකිව, එකට එක්ව, වැස්මකින් වැසී, පැහැදිලිව නොපෙනෙන බවකින් යුතුව ඇති බවය. ඔහුට එක්වරම පෙනී ගියේද ඔහු අවබෝධ කර ගත්තේද ඇය දරා සිටින මේ අසරණ අනාථ දරුවා ඔහුගේ නොවන බවය. මුළුමනින්ම වාගේ එක්වරම ශාන්තියක් ලැබූ ඔහු මේ දුෂිත සත්වයා මරා දැමීමේ අදහස අත් හළේය. </p>
	<p class="block_8">ඔහු ඉතා සෙමින්, </p>
	<p class="block_8">’‘නැගිටල පලයන්, ආයෙ කවදාවත් මට පේන්න එන්න එපා...”</p>
	<p class="block_8">ඇය ශාන්තව නැගී සිට කීකරුව යන්නට ගියාය. </p>
	<p class="block_8">ඔහු කිසි දිනෙක නැවත ඇය දුටුවේ නැත.</p>
	<p class="block_8">ඔහුද යන්නට ගියේය. හිරු එළිය ඇති උතුර බලා පිටත්ව ගිය ඔහු නැවතුනේ මධ්‍යධරණි තැනිතලාව මධ්‍යයේ වූ ගමකය. මුහුදට මුහණලා තිබූ තානායමකට හිත ඇදී ගිය ඔහු එහි කාමරයක් කුලියට ගෙන ලැගුම් ගත්තේය. ශෝකයෙන් ව්‍යාකූලව නෂ්ටාපේක්ෂාවෙන් යුතුව මාස දහ අටක් ඔහු සම්පූර්ණ හුදකලාව එහි ගත කළේය. ඔහු එහි ජීවත් වූයේ ඔහුට ද්‍රෝහි වූ ගැහැනියගේ ලාලිත්‍යය, ඇගේ පෞරුෂය, අදහාගත නොහැකි මෝහනය, ලාලාසාව පිරවූ ඇගේ හැඩරුව, ඇගේ සිප ගැනීම් හා ආලිංගනයන් සිත තුළ රඳවා ගෙනය.</p>
	<p class="block_8">අඳුරු අළු පැහැ ඔලිව් පත්‍ර අතරින් මෘදුව පෙරී එන හිරු එළියේ ඔහු ප්‍රදේශයේ තැනිතලාව හරහා ඉබාගාතේ ඇවිද ගියේ කරදරකාරි මතකයන් ගෙන එන හිස රදයෙන් මිදීමටය.</p>
	<p class="block_8">මේ හුදකලාවේ වේදනාවෙන් පීඩාවට පත්ව සිටියදි පැරණි භක්තිය, පැරණි විශ්වාසය භක්තිමත් ලෙස නැවත ඔහු හදවතේ පණ ගැන්විණ. වරක් ඔහුට ආගම පෙණුනේ නොදත් ජීවිතයක් වෙතින් පැමිණි සරණක් ලෙසින් වූවද දැන් ඔහුට එය පැමිණ සිටියේ ජීවිතයේ ද්‍රෝහිත්වයෙන් සහ කෲරත්වයෙන් ගලවා ගැනීමේ ක්‍ෂේමස්ථානයක් ලෙසිනි. ඔහු කිසි විටෙකත් යාඥා කිරීමේ පුරුද්ද අත් හැරියේ නැත. දැන් මහා දුකක ඇලී සිටි ඔහු ගොම්මන් වේලාවේ බොහෝ විට අල්තාරය මත වූ ලාම්පුවෙන් විහිදවූ මන්දාලෝකය පමණක් ඇති අඳුරු පල්ලියේ දිව්‍යමය ශුද්ධවු ආරක්ෂකයා සහ දිව්‍යමය සංකේතය ඉදිරියේ දණ ගසාගෙන සිටියේය. </p>
	<p class="block_8">ඔහු, තම සියලු දුක් දොම්නස් දෙවියන්ට, තම දෙවියන්ට පවසමින් ඔහුගේ කරදර සියල්ල විශ්වාසයෙන් දෙවියන්ට බාර දුන්නේ ය. උපදෙස්, අනුකම්පාව, ආධාර, රැකවරණය, සැනසිල්ල සහ තව තවත් හැඟීම් තම යාඥා තුළට ඔහු ඇතුළු කළේ එදිනෙදා වැඩිවෙන මහත් උනන්දුවෙනි. </p>
	<p class="block_8">කාමුක ආලයකින් තුවාල කරන ලද ඔහුගේ හදවත හිස්ව ගැහෙමින් තිබුණේ කරුණාවන්තකමක ආසාවෙනි. ටිකෙන් ටික යාඥාව හා භක්තිය තුළින් මෙවැනි අළාමුළාවකදි සැනසිල්ල, නියත රැකවරණය ගෙන ආ ගැලවුම්කාරයාණන්ට භක්තිමත්ව තමන්ට ගෙන යාහැකි ප්‍රමාණයට රහස් ආගමික එකමුතුකම තුළ ඔහු පවත්වාගෙන ගියේය. දෙවියන්ගේ ගුප්ත ආලය ඔහු තුළට වැදී අනෙක් ආලයන් පලවා හැරියේය. </p>
	<p class="block_8">ඔහු ආපසු පල්ලියට ගියේ ඔහුගේ ප්‍රථම නිර්මලත්වය ඇය ප්‍රතික්ෂේප කරන ලදුව, බිඳී ගිය ජීවිතය පල්ලියට භක්තිමත්ව කැප කිරීමටය. </p>
	<p class="block_8">ඔහු පූජකයෙක් වූයේය. පවුලේ ප්‍රභූත්වය හරහා ඔහුට ප්‍රදේශයේ ගමක පූජකයෙකු  ලෙස යවන ලද්දෙන් ඔහුගේ ධනයෙන් වැඩි කොටසක් ශුභ සාධන ආයතන සඳහා යොදවන්නට අවස්ථාව ලැබිණ. ඉතිරියෙන් සෑහෙන පමණ දුප්පත් අයට උපකාර කිරීමටත් හදිසි අවස්ථාවකදී පිහිටට ගැනීමටත් බලය පවරනු ලැබීය. ඔහුගේ අනුගාමිකයන්ට දයාව දක්වමින් යහපත් ක්‍රියාවල යෙදෙමින් සන්සුන් ජීවිතයක් ගත කරමින් ඔහු එහි පදිංචි වූවේය.</p>
	<p class="block_8">ඔහු පටු අදහස් ඇති පූජකයකු වූවද හමුදා සෙබළකුගේ චිත්ත ස්වභාවයෙන් යුතුව පටු මගක යන පව්කාරයෙකු බලහත්කාරයෙන් ඇද නිසි මග පෙන්වන කාරුණික ආගමික නායකයකු විය. අවාසනාවන්ත පාපයෙන් අන්ධ වූවෝ ජීවන වනාන්තරයේ අපේ සහජ බුද්ධිය, අපේ ආශාවන්, අපේ රුචිකත්වයන්, සියල්ල නොමග යන අතු පාරක රැගෙන යති. ඒ කෙසේ වෙතත් මේ මිනිසා පැරණි බොහෝ දේ ඉතිරි කර තබා ගත්තේය. ඔහු තවමත් බිහිසුණු ව්‍යායාම්වලට ක්‍රීඩාවන් හා කඩු හරඹ වලට කැමැත්තක් දැක්වූ අතර සැඟවුනු අනතුරක් ඉදිරියේ බිය පත් වන දරුවෙකු මෙන් ගැහැනු පිළිකුල් කළේය.</p>
	<div style="text-align:center">
	<p class="block_11">11</p>
	</div>
	<p class="block_8">සැබෑ දකුණු වාසියෙකු වූ පූජකයා සමග ගමන් කරන නාවිකයා ඔහු සමග කතා කිරීමට මහත් කැමැත්තෙන් සිටි නමුදු කතාව පටන් ගැන්මට බිය වූයේ ඇබේ විශාල බල අධිකාරියක් තම සමූහයා වෙත පවත්වා ගෙන සිටි නිසාය. අවසානයේ ඔහු ධෛර්ය උපදවා ගත්තේය.</p>
	<p class="block_8">“ගිම්හාන නිවාසය ඔබ තුමාට සුව පහසුයිද ස්වාමි?”</p>
	<p class="block_8">මෙම ගිම්හාන නිවාසය වූ කලි නැවුම් වාතාශ්‍රය සොයමින් පැමිණෙන නගරවල සහ ගම්වල වැසියන් කඳවුරු බැඳ ගන්නා කුඩා නිවාස වලින් එකකි. වසමේ මැද පල්ලියට විරුද්ධ පසින් වැඩිහිටි පාලක සභාවට විනාඩි පහකින් යා හැකි ඉතා කුඩා මේ විවේකි ස්ථානය ඇබේ විසින් කුලියට ගන්නා ලද්දකි.</p>
	<p class="block_8">ගිම්හානයේදි පවා ඔහු එහි අඛණ්ඩව ජීවත් වූයේ නැත. වරින් වර ඔහු දවස් කීපයකට එහි ගියේ කුඹුරු සහ ගස් අතරේ පිස්තෝල පුහුණුවට පමණි.</p>
	<p class="block_8">“ඔව් මගේ මිත්‍රයා,” පූජකයා පැවසීය. “මට එතැන සුව පහසුයි.”</p>
	<p class="block_8">උස් නැති නිවස ගස් අතරින් පෙනෙන්ට විය. එහි රෝස පැහැති මතුපිට විවෘත කුඹුරට ඉහළින් වවා තිබූ ඔලිව් ගස්වල කොළ සහ අතුවලින් පැල්ලම් ගැසී ගැලවී කුඩා පිපුරුම් සහිත වූ අතර එය පෙණුනේ මෝදු වූ ප්‍රාදේශීය බිම්මලක් මෙනි. </p>
	<p class="block_8">නිවසට ළඟා වෙද්දි ඔවුන්ට දකින්නට ලැබුනේ දොර අසල එහා මෙහා වන උස ගැහැනියකි. ඉදිරියටත් පසුපසටත් විවේකීව ගමන් කරමින් කුඩා කෑම මේසයක් ගෙන විත් තබා ඒ මත රෙද්දක් එළා ක්‍රමාණුකූලව එක් අයෙකු සඳහා පිඟානක්, අත් පිස්නාවක්, පාන් කැබැල්ලක්, සහ වීදුරුවක් තැබු ඇය කුඩා ආර්ලේනියන් කැප් එකක් පැළඳ සිටියාය. </p>
	<p class="block_8">ඇහෙන දුරකට පැමිණි පසු ඇබේ ඇයට හඬ නගා කතා කළේය.</p>
	<p class="block_8">“මේ මාගරීටා”</p>
	<p class="block_8">ඇය නැවතී වටේට බලද්දි එහි සිටි ඇගේ හාම්පුතා හඳුනා ගත්තාය.</p>
	<p class="block_8">“ආ මේ ඔබ තුමාද ස්වාමි?”</p>
	<p class="block_8">“ඔව්, මම හොඳ මඩියක් ගෙනාවා. ඔබ මට දැන්මම මේක ග්‍රිල් කරල දෙන්න, හොඳට බටර් දාල පිහින්න, බටර් විතරමයි. ඇහුන නේද?” </p>
	<p class="block_8">මිනිසුන් දෙදෙනා හමුවට පැමිණි මෙහෙකාරිය නාවිකයා අත තිබූ මාළු පරික්ෂා කර බැලුවේ පළපුරුදු දෑසිනි. </p>
	<p class="block_8">“ඒත් මේ දැන් මම කුකුළු මස් එක්ක බත් ඉව්වා.”</p>
	<p class="block_8">“ඒකට කමක් නැහැ, හෙට වෙනකොට අද අල්ලපු මාළු වගේ අලුත් නෑ. මම යන්නෙ තෝරා ගත්ත ආහාරයක් ගන්න, ඒක නිතර සිද්ද වෙන්නෙ නෑ. ඒ වගේම ඒක ලොකු පාපයක් වෙන්නෙත් නෑ.”</p>
	<p class="block_8">මාළුවා ඔසවා ගත් මෙහෙකාරිය මාළුවා රැගෙන යන ගමන්ම හැරී බලා කතා කළාය. </p>
	<p class="block_8">“ඔබතුමාව හම්බ වෙන්න මනුස්සයෙක් තුන් වතාවක්ම ආව ස්වාමි.”</p>
	<p class="block_8">“මනුස්සයෙක්? මොන විදිහෙ මනුස්සයෙක්ද?”</p>
	<p class="block_8">“ඔහුගෙ පෙනුමෙන් නම් ඒ හැටි දෙයක් කියන්න බෑ.”</p>
	<p class="block_8">“මොකද හිඟන්නෙක්ද?”</p>
	<p class="block_8">“සමහර වෙලාවට, මම දන්නෙ නෑ, මම නම් වැඩියෙන් හිතන්නෙ මාවෝෆටාන් කෙනෙක් කියල.”</p>
	<p class="block_8">මාවෝෆටාන් යන ප්‍රාදේශීය වචනයේ තේරුම දුෂ්ටයා, තක්කඩියා යන්න බව දැන සිටි ඇබේ විල්බොයිස් හිනා වුණේ මාගරීටාගේ බයාදු ආත්මය ගැන දන්නා බැවිනි. ඇය ජීවත්වන කුඩා නිවසේ ඇය ජීවත් වන්නේ දිවා කාලයේ හෝ රාත්‍රි කාලයේ කවුරුන් හෝ ඇය මරා දමයි යන බලාපොරොත්තුවෙනි. </p>
	<p class="block_8">නාවිකයාට පැන්ස කීපයක් දුන් ඔහු සූදානම් වූයේ මුහුණ අත් පා සෝදා ගැනීමටය. (ඔහු ඔහුගේ පැරණි පිළිවෙළ හා පිරිසිදුකම එසේම තබා ගෙන සිටියේය.) සීරීමෙන් ලේ බිඳු තැවරුණ කුඩා රිදී කැබලි මෙන්වූ කොරපොතු සූරමින් සිටි මාගරීටා කුස්සියේ සිට කෑ ගැසුවාය.</p>
	<p class="block_8">“අන්න ඔහු.”</p>
	<p class="block_8">පාර දෙස හැරී බැලූ ඇබේ මිනිසාව දුටුවේය. ඉතා නරක අන්දමින් ඇඳුම් ඇඳ සිටි ඔහු කෙටි අඩි තබමින් නිවස දෙසට එනවා පූජකයා දුටුවේ ඈතිනි. සේවිකාවගේ බියපත්වීම පිළිබඳව තවමත් මුවෙහි නැගුණු සිනහවෙන් යුතුව ඔහුව බලාපොරොත්තුව පූජකයා බලා සිටියේ කල්පනා කරමිනි. ‘ඇත්තෙන්ම මගේ සේවිකාව නිවැරදියි, එකත් එකටම මොහුගේ පෙනුම දුෂ්ටයි.’</p>
	<p class="block_8">කඩිමුඩියකින් තොරව දෙඅත් සාක්කුවල ඔබාගෙන මේ නොහඳුනන පුද්ගලයා පූජකයා දෙසටම නෙත් යොමාගෙන කිට්ටුවටම ඇදී ආවේය. කළු නොවූ, රැළි සහිත රැවුලක් ඇති ඔහු තරුණයෙකු විය. ඉතා කිළිටි පොඩිවුනු කිසිවකුටත් එහි මුල්ම පැහැය හෝ හැඩය කිව නොහැකි හිස ලා සිටි මෘදු ෆෙල්ට් තොප්පියෙන් පහළට රැළි වැටුණු කෙස් එල්ලා වැටිණ. දුඹුරු පැහැති උඩ කබායක්ද වළලුකර දක්වා වාටිය එල්ලී තිබු කලිසමක්ද හැඳ සිටි ඔහුගේ පටි සහිත බුරුල් සෙරෙප්පුව ඔහුට ලබා දුන්නේ නිසොල්මන් නොඉවසිලිමත් හොරෙන් කෙරෙන දුෂ්ටයෙකුගේ ගමන් විලාසයකි. </p>
	<p class="block_8">පූජකයාට අඩි කීපයක් ඈතදී ඔහු ඔහුගේ හිස වසා තිබූ වැරහැලි තොප්පිය ඉවතට ගෙන මැලවී, රැළි වැටුණු, සල්ලාල හිස නිරාවරණය කළේය. එනමුදු මනා හැඩයකින් යුත් හිස මුදුනේ තට්ටය පෑදි තිබිණ. ඒ හෙම්බත් වීම නිසා හෝ වේලාසනින්ම සල්ලාලයකු වන සැබැවින්ම අවුරුදු විසිපහකට නොවැඩි මිනිසකු පිළිබඳ සංඥාවයි.  පූජකයාද වහා තොප්පිය ඉවතට ගත්තේ මොහු සාමාන්‍ය රස්තියාදු කාරයෙකු හෝ විරැකියාවෙන් ඉන්නා කෙනෙකුන් නොවන බවත් හිරගෙවල් දෙකක් අතර සවාරි ගැසීමට පුරුදු වී ඇති හිරකාරයන්ගේ භාෂාව හැර හැම කතාවක්ම අමතක වූ එකෙකුද නොවන බවත් ඔහුට හැඟී ගිය බැවිනි.</p>
	<p class="block_8">“ශුභ දවසක් ස්වාමි,” මිනිසා පැවසීය. </p>
	<p class="block_8">“ශුභ දවසක්” </p>
	<p class="block_8">පූජකයා සරලව පෙරළා පැවසුවේ මේ සැක කටයුතු මග යන එන්නාට මහතායි නොපවසමිනි. ඔවුහු එකිනෙකා දෙස බලා සිටියෝය. මේ අයාලයාගේ ස්ථිර අචල බැල්ම නොහඳුනනා සතුරකු හදිසියේ එකවර කඩා පැනීමේදී ඇතිවූ අපහසුතාවයකින් සේ තෝන්තුවාවකින් යුතු අමුතු හැඟීම ශරිරය, රුධිරය වෙවුලුම් කවන බවක් ඇබේ විල්බොයිස්ට හැඟී ගියේය. අවසානයේ රස්තියාදුකාරයා කතා කළේය.</p>
	<p class="block_8">“හොඳයි ඔබ මාව හඳුනාගත්තාද?” </p>
	<p class="block_8">පූජකයා පිළිතුරු දුන්නේ පුදුමයෙනි.</p>
	<p class="block_8">“මම? කොහෙත්ම නෑ, ඔබ කවුද කියල මම දන්නෙ නෑ.”</p>
	<p class="block_8">“ආ, ඔබ මාව දන්නෙ නෑ, නැවත වාරයක් මගේ දිහා බලන්න.”</p>
	<p class="block_8">“ඔබ දිහා බලන එකෙන් ඇති වැඬේ මොකක්ද? මම කවදාවත් ඔබව දැකල නෑ.”</p>
	<p class="block_8">“ඒක ඇත්ත තමයි, ඒත් මම ඔබට පෙන්වන්නම් ඔබ දන්න කෙනෙක්ව.”</p>
	<p class="block_8">තොප්පිය දමා ගත් ඔහු කබායේ බොත්තම් ගලවන්නට විය. එයට යටින් වූ පපුව නග්නව තිබිණ. කලිසම උකුලෙන් ඉහළට රඳවාගෙන තිබුනේ සිහින් ඉන වටා එතුණු රතු බඳ පටියෙනි.</p>
	<p class="block_8">ඔහු සාක්කුවෙන් කවරයක් එළියට ගත්තේය. එම කවරයේ ඇලවෙන්නට හැකි සෑම වර්ගයේම කහට පැල්ලම් ඇලවී තිබිණ. මෙවැනි වර්ගයේ කවර ඉබාගාතේ ඇවිදින්නන් තම ඇඳුම් වල පෝරුවේ අලවා ගෙන ඇත. කවරයේ අඩංගුව ඇත්තේ අව්‍යාජ හෝ ව්‍යාජ, සොරකම් කරන ලද හෝ නිත්‍යානුකූලව නිවැරදි ලියවිලිය. මේ ලියවිලි පොලිස් අත්අඩංගුවට ගැනීම් වලදි ඔවුන් නිදහස් කරන ආරක්ෂක වස්තූන් වෙති. ඔහු ලියුම් කවරයෙන් කලෙක සාමාන්‍ය අන්දමේ වූ ලිපියක ප්‍රමාණයේ ඡායාරූපයක් එළියට ගත්තේය. බොහෝ සේ අතගෑමෙන් පොඩිවී ගිය, ශරීරයට තදකර තබා ගැනීමෙන් එය රත්වී කහ පැහැ ගැන්වී තිබිණ. </p>
	<p class="block_8">ඡායාරූපය ඇබේ වෙත අල්ලා ගත් ඔහු ඇසුවේය.</p>
	<p class="block_8">“එහෙනම් මොහු, ඔහුව දන්නවාද?”</p>
	<p class="block_8">හොඳින් බලා ගැනීම පිණිස පියවර දෙකක් ඉදිරියට ගිය ඔහු නැවතුණේය. එදෙස බලා සිටි ඔහු සුදුමැලිව තෝන්තු වී ගියේය. එය ඔහු පෙම් කළ පෙර දිනවලදී ඇය සඳහා ඔහු ගත් ඡායාරූපයකි.</p>
	<p class="block_8">“ඔබ ඔහුව හඳුනා ගත්තාද?”</p>
	<p class="block_8">පූජකයා ගොත ගැසුවේය.</p>
	<p class="block_8">“ඔව්”</p>
	<p class="block_8">“ඒ කවුද?”</p>
	<p class="block_8">“මම”</p>
	<p class="block_8">“ඇත්තෙන්ම ඒ ඔබද?”</p>
	<p class="block_8">“ඒකාන්තයෙන්ම”</p>
	<p class="block_8">“හරි, දැන් ඡායාරූපය දිහා බලල ඉන්පස්සෙ මගේ දිහා බලන්න.”</p>
	<p class="block_8">දුක්ඛිත තත්වයට පත් පූජකයා මේ වන විටත් දෙදෙනාම දැක තිබිණ. ‐ ඡායාරූපයේ සිටින මිනිසාත් තමා පසෙකින් විරිත්තාගෙන සිටින මිනිසාත් ‐ දෙදෙනා සහෝදරයන් දෙදෙනෙකු මෙනි, එනමුදු ඔහුට තවමත් මෙය වටහා ගත නොහැකිව ගොත ගැසිණ.</p>
	<p class="block_8">“මම මොනවද කරන්න ඕන?”</p>
	<p class="block_8">“මට මොනවද ඕන? එයිට ඉස්සෙල්ල මට ඕන මම කවුද කියල හඳුන්වල දෙන්න.”</p>
	<p class="block_8">කාලකණ්ණියා පැවසූවේ දුෂ්ට හඬකිනි. </p>
	<p class="block_8">“ඒත් උඹ කවුද?”</p>
	<p class="block_8">“මම කවුද? පාරෙ එන පළමුවැන්නාගෙන් අහන්න, සේවිකාවගෙන් අහන්න, ඔබ කැමති නම් ඡායාරූපය අරගෙන ගිහින් ගම් සභාපතිගෙන් අහන්න. ඔහු ඔබට හොඳටම හිනාවෙයි. ආ, ඔයා මාව ප්‍රතික්ෂේප කරනවද මාව ඔයාගෙ පුතා හැටියට බාර ගන්න ක්‍යුරේ තාත්තේ.”</p>
	<p class="block_8">මහලු මිනිසා බයිබලානුකූලව දෙඅත් ඉහළට ඔසවා නෂ්ටාපේක්ෂාවෙන් කෙඳිරීය.</p>
	<p class="block_8">“ඒක ඇත්තක් නෙවෙයි.”</p>
	<p class="block_8">තරුණයා ඔහු අසලට පැමිණ ඔහු දෙසට මුහුණ ලාගෙන මෙසේ පැවසීය</p>
	<p class="block_8">“ආ ඒක ඇත්තක් නෙවෙයිද, බොරු කියන්න එපා පූජකයෝ, ඔහෙට ඇහුනද, තරුණයා ඔහු අසලට ඇදී පැවසූවේ ඔහුට මුහුණලාය.</p>
	<p class="block_8">ඔහුගේ මුහුණේ පෙනුම තර්ජනාත්මක විය. මිට මොලවාගෙන දත් මිටි කමින් කතා කළ බිහිසුණු විලාශයෙන් ඇබේ තරමක් ඈතට වූයේ දෙදෙනාගෙන් කවුරු වරද්දාගෙන ඇද්දැයි තමාගෙන්ම විමසමිනි. </p>
	<p class="block_8">කෙසේ වෙතත් ඔහු නැවත ප්‍රබල වූයේය.</p>
	<p class="block_8">“මට කවදාවත් ළමයෙක් හිටියෙ නෑ.”</p>
	<p class="block_8">අනෙකා එකට එක කියන්නට වූයේය. </p>
	<p class="block_8">“ඔහෙට අනියම් භාර්යාවක්වත් හිටියෙ නැද්ද?”</p>
	<p class="block_8">මහලු මිනිසා තිරසාර තනි වචනයක් පැවසුවේ උස් හඬිනි.</p>
	<p class="block_8">“ඔව්.” </p>
	<p class="block_8">“ඔය අනියම් භාර්යාව එළවනකොට එයා හිටියෙ දරුවෙක් ලැබෙන්න නෙවෙයිද?”</p>
	<p class="block_8">අවුරුදු විසිපහකට පෙරදී බලෙන් යටපත් කරගෙන සිටි බලවත් කෝපය ‐බලෙන් යටපත් කරගෙන සිටියා නොව ආදරවන්තයාගේ හදවතේ ගැඹුරුම තැන හිරකරගෙන සිටි‐ නැග ආවේය. විශ්වාසයේ ගොඩනැගිල්ල පුපුරුවා කැබලි කර දැමු පසු දෙවියන් වහන්සේට යටහත්ව භක්තියෙන් ඔහුගේ ලෝකය ඒ මත නැවත ගොඩනගා ගත්තේය. ඔහු බලවත් කෝපයෙන් කෑ ගැසුවේය.</p>
	<p class="block_8">“මම ඒකිව එළෙව්වෙ ඒකි මට වංචා කරල වෙන මිනිහෙක්ගෙ දරුවෙක් දරාගෙන හිටපු හින්ද, කොහොම වුණත් මම ඒකිව මරණව එහෙම නොවුන නම්, උඹත් එක්කම මහත්තයෝ.”</p>
	<p class="block_8">ක්‍යුරේගේ අවංක සෘජු ප්‍රකාශයෙන් පුදුමයට පත් තරුණයා පසුබා ගියේය. ඔහු කතා කළේ මෘදු වූ හඬකිනි. </p>
	<p class="block_8">“කවුද ඔබට කිව්වෙ දරුව වෙන කෙනෙක්ගෙ කියල?”</p>
	<p class="block_8">“මට විරෝධය පාල ප්‍රසිද්ධියේ ඒකිමයි කිව්වෙ.”</p>
	<p class="block_8">මේ ප්‍රකාශයෙන් පසු කිසිදු ප්‍රශ්න කිරීමක් නොකළ පාදඩයා තම මතය ප්‍රකාශ කළේ සාමාන්‍ය රස්තියාදුකාරයෙකුගේ ස්වභාවයෙනි.</p>
	<p class="block_8">“එහෙම නම් අම්ම කරල තියෙන්නෙ වැරැද්දක් ඔබට අභියෝග කරල. එච්චරයි.”</p>
	<p class="block_8">ඔහුගේ වේගවත් ප්‍රකාශයෙන් පසු වහාම නැවත තමාව පාලනය කරගත් ඇබේ,</p>
	<p class="block_8">’‘කවුද කිව්වෙ උඹ මගේ පුතා කියල?”</p>
	<p class="block_8">’‘ඇයමයි කිව්වෙ, ඇය මැරෙන වෙලාවෙ ස්වාමි... </p>
	<p class="block_8">ඒ ඇරෙන්න මේක මොකක්ද!”</p>
	<p class="block_8">ඔහු කුඩා ඡායාරූපයක් පූජකයා දෙසට යොමු කළේය. </p>
	<p class="block_8">හදවතේ රැඳුන කටුක වේදනාවකින් එය අතට ගත් මහලු මිනිසා සෙමෙන්, දිගු කාලයක් ගෙන මේ නොහඳුන්නනා පෙන්වන ඔහුගේ පැරණි ඡායරූපය සමග ඔහුව සැසඳුවේය. තව දුරටත් සැකයක් නැත, සැබවින්ම මේ ඔහුගේ පුතාය. තදබල වේදනාවකින්, වචනයෙන් කිව නොහැකි චිත්තවේගයකින් ඔහු පීඩාවට පත් වූයේ පරණ අපරාධයක් සිහියට නැගෙන විටදි ඇතිවන පසුතැවිල්ලකින් මෙනි. ඔහු වටහාගත්තේ ටිකකි. අනෙක්වා අනුමානයන් වූ අතර ඔවුන්ගේ සාහසික වෙන්වීම ඔහු නැවත දුටුවේය. හිංසා කළ මිනිසාගෙන් ඇගේ ජීවිතය බේරා ගැනීමට ගැහැනිය කෛයිරාටික, ද්‍රෝහි ගැහැනු සතා ඔහු තුළට මේ බොරුව බලෙන් ඇතුල් කර ඇත... බොරුව ජය ගත්තේය. ඔහුගෙන් ඉපදුන පුතා වැඩී නීච පාදඩයකු බවට පත්ව දුරාචාරයේ දුඟද විසිරුවා හරින්නේ එළුවකු මෘග දුඟඳක් විසිරුවා හරින්නාක් මෙනි. </p>
	<p class="block_8">ඔයා මාත් එක්ක ටිකක් ඇවිදින්න යන්න එන්න පුළුවන්ද එතකොට අපිට මේ කරුණ පැහැදිළි කර ගත්ත හැකි?”</p>
	<p class="block_8">ඔහු සෙමින් ඇසුවේය. අනෙකා විරිත්තුවේය.</p>
	<p class="block_8">“මම එන්නද? මම ආවෙත් ඒකටම තමයි.” </p>
	<p class="block_8">දෙදෙනා එකට එක්ව එකිනෙකාට කිට්ටුවෙන් ඔලිව් වත්ත හරහා ගමන් කළෝය. හිරු බැස ගොස් තිබූ අතර දකුණේ විනිවිද යන සැපදායක සන්ධ්‍යාව තම සිසිල් ලෝගුව නොපෙන්නට ගම්මානය මත විසිරුවා හැර තිබිණ. ඇබේ වෙවුලුවේය. භක්තියෙන් චිරස්ථාධි ඇස් ඔසවා දිව්‍යලෝකය දෙස බැලූ ඔහු දුටුවේ ඔහු වටා වූ සියල්ල අහසට හේත්තුව කම්පනය වෙමින් ශුද්ධ වූ වෘක්ෂයේ අළු පැහැති කුඩා කොළ යට වූ සෙවණෙහි සියලු පීඩාවන්ගෙන් පීඩා විඳින බෙලහීන සෙවනැලි වාසස්ථානය කරගෙන ඇති බවය. ක්‍රිස්තූන්ගේ එක් මොහොතක දුබලතාවයක්. ඇතුළාන්තයෙන් හඬ නැගූ කිසිවිටකත් තොල්වලින් පිට නොකළ ශ්‍රද්ධාවන්තයෝය, ගැලවුම්කරුවාගෙන් ඉල්ලා සිටින කෙටි යාඥාවක් ඔහු තුළින් බලාපොරොත්තු රහිතව උතුරා ගියේය. “අහෝ දෙවියන් වහන්ස මට පිහිට වුව මැන.”</p>
	<p class="block_8">ඉන්පසු ඔහු ඔහුගේ පුතු දෙසට හැරුණේය.</p>
	<p class="block_8">“එහෙනම් ඔබේ අම්ම මැරුණ?”</p>
	<p class="block_8">“ඔබේ අම්ම මැරුණ,” මේ වචන කියද්දි ශෝකය නව රැල්ලකින් ඔහුට පහර දුන්නේ හදවත කිඳා බස්සවමිනි. මිනිස් මාංශයට අමතක නොවන අන්දමින් දුර්ලභ වද වේදනා දෙමින් බලවත් මනෝ හිංසාවේ දෝංකාරයෙන් ඔහු පීඩා වින්දේය. කෙසේ වෙතත් මියගිය ඇය ඉතිරි කර ගියේ සිහි මුලාවෙන් සසලව කෙටි කාලයක් ගෙන දුන් සතුට පිටුපසවූ මතකයේ කැළැල් පමණි. </p>
	<p class="block_8">තරුණයා පිළිතුරු දුන්නේය. </p>
	<p class="block_8">“ඔව් ස්වාමි මගේ අම්ම මැරුණ.”</p>
	<p class="block_8">“හුඟක් කල්ද?”</p>
	<p class="block_8">අවුරුදු තුනකට ඉස්සෙල්ල. </p>
	<p class="block_8">තවත් සැකයක් පූජකයාට කරදර කළේය.</p>
	<p class="block_8">“ඇයි ඔබ කලින්ම මාව බලන්න ආවෙ නැත්තෙ?”</p>
	<p class="block_8">අනෙකා පැකිළුණේය.</p>
	<p class="block_8">“මට එන්න බැරි වුණා මාව වැලැක්වුවා... ඒත් ඔබ මට සමාවෙන්න, මම ඔබව සතුටට පත් කරන රහස් එළිදරව්  කරන්න පමා වෙනව නම්, මොකද කියනව නම් මට ඊයෙ උදේ ඉඳල කෑමක් නෑ. ”</p>
	<p class="block_8">අනුකම්පාවෙන් පිරී ගිය මහලු මිනිසා ඔහුගේ අත අල්ලා ගැනීමට වහා අතපෑවේය. “අනේ මගේ දුප්පත් දරුව...”</p>
	<p class="block_8">තරුණයා, විදාහල ඔහුගේ අත තෙත්, සිහින් ඇඟිලි වලින් යුතු අනෙකාගේ අතෙන් අල්ලා ගත්තේය. ඉන්පසු ඔහු පිළිතුරු  දුන්නේ කිසිදා ඔහු හැර නොයන කර්කශ හඬෙනි. </p>
	<p class="block_8">“හොඳයි, මම ඇත්තෙන්ම හිතන්න පටන් ගන්නව අපි එකට එක්වෙලා ඉන්න.”</p>
	<p class="block_8">ක්‍යුරේ නැවත ගමන පටන් ගත්තේය.</p>
	<p class="block_8">“අපි ගිහින් කෑම කමු.”</p>
	<p class="block_8">එක්වරම නොපැහැදිලි, පැටලිලි සහිත නියමයක් නොමැති සතුටකින් ඔහුගේ මතකයට ආවේ ඔහු විසින් අල්ලා ගන්නා ලද පියකරු මාළුවාවය. එයත් සමග බත් සහ කුකුළු මස් අසරණ තරුණයාට හොඳ ආහාරයක් වනු ඇත. </p>
	<p class="block_8">ඔවුන් එනතුරු දොර අසල සිටි ආලේසිනෙ චින්තාපරවශව මැසිවිලි කියන්නට පටන් ගත්තාය.</p>
	<p class="block_8">“මාගරිටා,” ඇබේ කෑගැසුවේය. “ඔය මේසෙ කාමරේට ගෙනිහිල්ල දෙන්නෙකුට හරි යන්න සකස්කරන්න, ඉක්මනට, ඉක්මනට.” අපරාධකාරයෙක් සමග කෑම කන්නට සැරසෙන තම හාම්පුතා පිළිබඳ සිතිවිල්ලෙන් සේවිකාව විස්මයට පත් වූවාය. </p>
	<p class="block_8">බිම් මහලේ පිහිටා තිබූ තනි කාමරයේ ඔහු වෙනුවෙන් සකසා තිබූ දේවල් ඉවත් කිරීමට ඔහුද පටන් ගත්තේය. </p>
	<p class="block_8">විනාඩි පහකට පසු පාදඩයාට විරුද්ධ පැත්තෙන් ලොකු සුප් භාජනයක් ඉදිරියේ ඔහු වාඩිවී සිටියේය. ඔවුන් දෙදෙනාගේ මුහුණු අතරින් සුවඳැති වාෂ්ප දුම තුනී වළාවක්ව ඉහළ නැංගේය. </p>
	<div style="text-align:center">
	<p class="block_11">111</p>
	</div>
	<p class="block_8">පිඟාන පිරවූ පසු අයාලයා හැන්ද පුරවා වේගයෙන් සුප් බිව්වේ කෑදර කමිනි. මේ වන විට ඇබේට කුස ගින්නක් නොතිබුණෙන් ඔහු රසවත් ගෝවා සූප් එකෙන් උගුරු කීපයක් බිව් අතර පිඟාන මත පාන් ඉතිරි කර තිබිණ. </p>
	<p class="block_8">“මොකක්ද ඔබේ නම?” </p>
	<p class="block_8">ඔහු එක්වරම ඇසුවේය. </p>
	<p class="block_8">තම කුසගින්න නිවී සතුටට පත්ව සිටි මිනිසා සිනහ වුණේය.</p>
	<p class="block_8">“තාත්තා නොහඳුනන්නා” ඔහු පැවසුවේය. “අම්මගේ වාසගම හැර, හිතෙන හැටියට ඔබට අමතක නැතුව ඇති අම්මගේ වාසගම. එක අතකින් මට තියෙනව ක්‍රිස්තියානි නම් දෙකක්, කොහොම වුනත් එකත් එකටම මට නොගැලපෙන. </p>
	<p class="block_8">පිලිප්පේ - ඕගෙස්ටේ”</p>
	<p class="block_8">“ඇයි ක්‍රිස්තියානි නම් දෙකක් දුන්නෙ?”</p>
	<p class="block_8">සුදුමැලිව ගිය පූජකයා ඇසුවේ හුස්ම හිරවූ හඬෙනි.</p>
	<p class="block_8">රස්තියාදුකාරයා උරහිස් හැකිළුවේය. </p>
	<p class="block_8">“මම හිතනවා ඔබට ඒ ඇයි කියල හිතාගන්න පුළුවන් කියල. ඔබව හැරගියාට පස්සේ අම්මට ඕන වුණා ඔබේ සතුරාට මම ඔහුගේ දරුවයි කියල විශ්වාස ගන්වන්න. මට අවුරුදු පහළොවක් විතර වෙනකම් ඔහු ඒක විශ්වාස කළා. ඉන් පස්සෙ මම ඔබගෙ හැඩරුවින් වැඩෙන්න ගත්ත. එතකොට ඒ තක්කඩියා මාව ප්‍රතික්ෂේප කළා. මට දීල තියෙනව ක්‍රිස්තියානි නම් දෙකක් පිලිප්පෙ - ඕගස්ටේ, මට වාසනාව තිබුන නම් ඒ කවුරු හරි වගේ නොවී ඉන්න එහෙම නැත්නම් වැදගැම්මකට නැති තුන්වැන්නෙක්ගෙ පුතෙක් වෙන්න. දැන් මාව දන්නෙ වයිකවුන්ට් පිලිප්පේ ඔගස්ටේ ඩී ප්‍රැවැල්ලෝන් කියලයි. දැන් ඒත්තු ගැන්විලා තියෙන්නේ ඒ නම තියෙන සෙනෙට් සභික සිටුවරයා නමින්. මට අනුව නම් මම ක්‍රිස්තියානි වෙලා තියෙන්නේ ‘දුර්භාග්‍ය’ කියලයි.”</p>
	<p class="block_8">“ඔබ කොහොමද මේ සියල්ල දන්නෙ?”</p>
	<p class="block_8">“ඔබ විශ්වාස කරන්න ඒගොල්ලො මගෙ ඉස්සරහම දරුණු විදිහට හැසිරුණා. ඒ වගේ දේවල් ජීවිතයට බොහෝ දේ උගන්වනවා.”</p>
	<p class="block_8">තවමත් තිබෙන බොහෝ වේදනාකාරි දුක්ඛිත හැඟීම්වලට වඩා වැඩි දුක් පීඩාවකින් පසුගිය පැය භාගය තුළ පූජකයා පෙලෙන්නට වූවේය. ඔහු කිවු දේවල් හේතුවක් නොවූ නමුදු ඒවා කිවු ආකාරය සහ ඒවා අවධාරණය කළ මෘග චණ්ඩාල මුහුණ, හුස්ම හිර කරන ආකාරයෙන් වැඩී ඉතා නරක අන්දමින් වැඩී එය ඔහුව මරන තුරා නරක වැඩීමේ ආරම්භයක් ඇති කළේ ය. සමහර සතුන් මරණිය විසෙහි ක්‍රියා කරන්නාක් මෙන් මේ මිනිසා සහ තමා අතරද ඔහුගේම පුතා සහ තමා අතරද ඇත්තේ කුණුවූ සදාචාර වගුරෙහි ගිලී සිටීමක් බව ඔහුට හැඟී ගියේය. මේ ඔහුගේ පුතාද? ඔහුට තවමත් එය විශ්වාස කළ නොහැක. ඔහුට සෑම ඔප්පු කිරීමක්ම, සෑම වියහැකි ඔප්පු කිරීමක්ම අවශ්‍ය විය. ඔහුට සියල්ල දැනගත යුතු විය, සියල්ල ඇසුවේය, සියල්ලට ඇහුම්කන් දුන්නේය සහ සියල්ලෙන් පීඩා වින්දේය. නැවත වතාවක් ඔහුට තම කුඩා නිවස හාත් පස පිහිටි ඔලිව් ගස් සිහිපත් විය, ඔහු නැවත වතාවක් මිමුණුවේය, “අහෝ දෙවියනි මට පිහිට වුව මැනවි!”</p>
	<p class="block_8">“තව මොනවත් කන්න දෙයක් නැද්ද ඇබේ?”</p>
	<p class="block_8">සුප් එක අවසන් කළ පිලිප්පේ‐ඕගස්ටේ ඇසුවේය.</p>
	<p class="block_8">ගෙට පිටතින් කුස්සිය ඈඳා තිබු හෙයින් මාගරීටාට ක්‍යුරේගේ හඬ ඇසුණේ නැත. එම නිසා ඔහුගේ අවශ්‍යතාවයන් මාගරීටාට දැන්වූයේ ඔහුට පිටුපසින් බිත්තියේ එල්ලා තිබූ ලෝහ රවුමට පහර දීමෙනි. </p>
	<p class="block_8">ඔහු හම් මිටිය ගෙන රවුම් ලෝහ ඵලකයට කීප වතාවක් ගැසුවේය. පහර කෑ තඹ තහඩුවෙන් ශබ්දය මුදා ගියේ පළමුව යාන්තමින්ද පසුව දැඩිව ශබ්ද නගා උග්‍ර, භයංකර, කර්කශක ඝෝෂාවක් සහ තියුණු කම්පාවක්ද ඇති කරමිනි.</p>
	<p class="block_8">මෙහෙකාරිය පැමිණියාය. සහජ බුද්ධියෙන් යුතු විශ්වාසවන්ත බල්ලෙකු මෙන් තම ස්වාමියාට ඉහළින් එල්ලී තිබෙන අශුභ නිමිත්තේ නාටකය පිළිබඳව හැඟී ගිය ඇය ඇදී ගිය මුහුණින් මේ තක්කඩියා දෙස රවා බැලුවාය. ඇය අත වූ ග්‍රිල් කරන ලද මත්ස්‍යයාගෙන් පිටවූයේ උණු වූ බටර්වල රසවත් සුවඳයි. ඇබේ මාළුවා හරහට ගෙන හිසේ සිට වලිගය දක්වා දෙකට පලා පිටුපස පටිය ඔහුගේ තාරුණ්‍යයේ දරුවාට පිළිගැන්වූවේය. </p>
	<p class="block_8">“මේ දැන් මම ඔය මාළුවා අල්ලා ගත්තේ.”</p>
	<p class="block_8">ඔහු පැවසුවේය, ඔහුගේ දොම්නස තුළ ගෞරවයේ ඉතිරිවූ කැබැල්ලක් යම් තැනක එල්ලී තිබිණ. </p>
	<p class="block_8">මාගරීටා කාමරයේ නැවතී සිටියාය.</p>
	<p class="block_8"> “වයින් අරන් එන්න, හොඳ වයින්, කේප් කෝසිකා වල සුදු වයින්.”</p>
	<p class="block_8">පූජකයා කියාගෙන ගියේය. ඇය මුළුමනින්ම වාගේ කැරලිකාර පෙනුමක් ගත් බැවින් ඔහුට නැවත තදින් කියන්නට සිදු විය. </p>
	<p class="block_8">“මේ බලන්න බෝතල් දෙකක්.”</p>
	<p class="block_8">අමුත්තකු සඳහා තම සතුට ප්‍රකාශ කිරීමට වයින් බෝතලයක් පිරි නමන විට නිබඳවම තමන් සඳහාද ඔහු බෝතලයක් තබා ගත්තේය.</p>
	<p class="block_8">“හොඳ ප්‍රසන්න අදහසක්. මම මේ වගේ කෑමක් හුඟක් කාලෙකින් ගත්තෙ නෑ.”</p>
	<p class="block_8">පිලිප්පේ ඕගස්ටේ පැවසුවේ ප්‍රීතියෙන් පිනා යමිනි. </p>
	<p class="block_8">මෙහෙකාරිය පැමිණියේ විනාඩි දෙකකට පමණ පසුය. පූජකයාට ඒ විනාඩි දෙක දැණුනේ සදාකාලිත්වයේ දෙගුණයක් මෙනි. නිරයේ ගින්නෙන් දැවෙන්නාක් මෙන් දැනගැනීමේ ආශාවෙන් ඔහුගේ රුධිරය දැවුණේය.</p>
	<p class="block_8">බෝතල්වල මූඩි ගැලවුන අතර සේවිකාව තවමත් තම ඇස් තරුණයා දෙසටම යොමු කරගෙන සිටියාය. </p>
	<p class="block_8">“අපට ඉන්න දීල යන්න.” ක්‍යුරේ පැවසුවේය.</p>
	<p class="block_8">ඇය එය නොඇසුනු බවක් පළ කළාය.</p>
	<p class="block_8">“මම කිව්වනෙ අපිට තනියම ඉන්න දීල යන්න කියල.”</p>
	<p class="block_8">ඔහු එය නැවත පැවසුවේ සම්පූර්ණයෙන් කර්කශකවය. </p>
	<p class="block_8">ඉන්පසු ඇය කාමරයෙන් පිටව ගියාය. </p>
	<p class="block_8">ඔහුගේ පියා බලා ඉන්නා අතර පිලිප්පේ-ඕගස්ටේ මහත් ගිජු ලෙස මාළු කෑවේය. අවමානයට පත්වීමෙන් තව තවත් පුදුමයටත් අළාමුළාවටත් පැමිණ සිටි පූජකයා තමාගේ මුහණ ඔහුගේ මුහුණ තුළින් දුටුවේය. ඇබේ විල්බෝස් විසින් තම තොල් අතර තබා ගත් ආහාරය එකට බැඳී තිබූ උගුරෙන් පහළට යෑම ප්‍රතික්‍ෂේප කළෙන් මුව තුළ සෙමෙන් සෙමෙන් සපමින් සිටියේ තම මනසෙහි තෙරපී ඇති ඉතා ඉක්මනින් දැනගත යුතු ප්‍රශ්න සමගය.</p>
	<p class="block_8">අවසානයේ ඔහු ඇසුවේය.</p>
	<p class="block_8">“මොනව වෙලාද ඇය මැරුණෙ?”</p>
	<p class="block_8">“පෙනහළුවල ආබාධයකින්.”</p>
	<p class="block_8">“අසනීප වෙලා හුඟක් කල් හිටියද?”</p>
	<p class="block_8">“මාස දහ අටක් විතර.”</p>
	<p class="block_8">“කොහොමද ඒක එයාට හැදුනෙ?”</p>
	<p class="block_8">“කවුරුවත් දන්නෙ නෑ.”</p>
	<p class="block_8">ඔවුන් අතර නිහඬතාවයක් ඇතිවිය. ඇබේ කල්පනාවේ නිමග්නව සිටියේය. බොහෝ දේවල් දැන ගැනීමේ වුවමනාවෙන් බරව සිටි ඔහු ඇය හා භේද වූ දිනයේ සිට, ඇයව ඝාතනය කරන්න හැදූ දිනයේ සිට ඇය පිළිබඳව කිසිවක් දැන සිටියේ නැත. ඔහුට කිසිදු පුවතක් දැනගැනීමට අවශ්‍ය නොවූ බව සත්‍යයකි. ඔහු සියලු මතකයන් හා ප්‍රීතිමත් දවස් ස්ථිර ලෙසම වළ දැමුවේය. නමුත් දැන් ඇය මියගොස්ය. සියල්ල දැන ගැනීමේ රුදුරු ආශාවක්, ඊර්ෂ්‍යාකාරි ආශාවක් ඔහුට ඇතිවිය. මුළුමනින්ම වාගේ පෙම්වතකුගේ ආශාවක් ඇති විය. </p>
	<p class="block_8">“ඇය හිටියේ තනිවමද?”</p>
	<p class="block_8">“නැහැ ඒ වනතුරුත් හිටියේ ඔහු සමගමයි.”</p>
	<p class="block_8">මහලු මිනිසා ඔහු තුළ කඩා වැටුණේය.</p>
	<p class="block_8">“ඔහුත් එක්ක, ප්‍රැවල්ලෝන් එක්ක?”</p>
	<p class="block_8">“ඇත්තෙන්ම.”</p>
	<p class="block_8">බොහෝ කලකට පෙර ඔහුට ද්‍රෝහි වූ, ඔහුව රැවටු ගැහැනිය තම ප්‍රතිවාදියා සමග කොපමණ කලක් ජීවත් වූයේද යන්න ගණනය කර බැලීමේදි අවුරුදු විස්සකට වැඩි කාලයක් ඔහු සමග ජීවත්ව ඇති බව ඔහුට පෙණින.</p>
	<p class="block_8">මුළුමනින්ම පාහේ තමා ගැන නොසලකා හැර ඔහු ගොත ගැසුවේය. </p>
	<p class="block_8">“ඒගොල්ලෝ එකට හිටියෙ සතුටෙන්ද?”</p>
	<p class="block_8">තරුණයා පිළිතුරු දුන්නේ විරිත්තමිනි.</p>
	<p class="block_8">ඔව් සමහර වෙලාවට හොඳිනුත් සමහර වෙලාවට නරකිනුත් හිටිය, නමුත් මම නිසා ආරවුල් ඇති වුණා. මම හැම තිස්සෙම හැමදේම විනාශ කළා.</p>
	<p class="block_8">“ඒ කොහොමද, ඒ ඇයි?”</p>
	<p class="block_8">පූජකයා ඇසීය.</p>
	<p class="block_8">මම දැන් ඔබට කිව්වෙ, මොකද කියනව නම් ඔහු මම ඔහුගෙ පුතා කියල මට අවුරුදු පහළොවක් විතර වෙනකම් විශ්වාස කළා. නමුත් වයසක මිනිහ මෝඩයෙක් නෙවෙයි, ඔහු තමාගේම සමානකම හොයා ගත්තා. එයින් පස්සෙ කෝලහාල ඇති වුණා. ඔහු අම්මට චෝදනා කළා ඔහුට වංචා කළා කියල. අම්මත් එකට එක කිව්ව. </p>
	<p class="block_8">“මටද වරද කියන්නෙ? ඔයා මාව අරන් එනකොට ඔයා හොඳටම දැනගෙන හිටිය මම වෙන කෙනෙක්ගෙ අනියම් භාර්යාව වෙලා හිටිය කියල.” </p>
	<p class="block_8">“ඒ අනිත් කෙනා ඔබයි.” </p>
	<p class="block_8">“ආ, එහෙනම් සමහර වෙලාවල් වලදි ඒගොල්ලො මං ගැනත් කතා කෙරුව?”</p>
	<p class="block_8">“ඒත් කවදාවත් මගේ ඉස්සරහ කතා කළේ නැහැ, අවසානෙ එනකම්, අවසන් දවස් කිට්ටු වෙනකම් කතා කළේ නෑ. අවසානය ස්ථිරයි කියල දැන ගන්නකම් කිව්වෙ නෑ. දෙන්නම එක වගේ පරෙස්සම් වුණා.” </p>
	<p class="block_8">“ඔබ... ඔබ ඉක්මනින්ම දැන ගත්තද අම්ම ගත කරන්නෙ අපිළිවෙළ ජීවිතයක් කියල.”</p>
	<p class="block_8">“ඔබ මොනවද හිතන්නෙ? ඔබ ඔට්ටු තියන්න මම කවදාවත් මෝඩයෙක් වෙලා නෑ. මේ දේවල් අප්‍රමාදව අනුමාන කරන්න. ඔබට ජීවිතේ ගැන යමක් ඉතා ඉක්මනින් දැන ගන්න ලැබේවි.” </p>
	<p class="block_8">පිලිප්පෙ ඔගස්ටේ එකකට පසු එකක් බැගින් වීදුරුවට වයින් වත්කර ගත්තේය. ඔහුගේ ඇස් ප්‍රාණවත් විය. දිගු නිරාහාරය ඔහුව ඉක්මනින් මත් කළේය. පූජකයා මෙය සැලකිල්ලට ගෙන ඔහුව නැවතිය යුතු වූවද බීම මිනිහකු නොසැලකිලිමත් හා වාචලයකු කරන බව සිහියට නැගී ඔහු බෝතලය ගෙන තරුණයාගේ වීදුරුවට නැවත පිරවූයේය.</p>
	<p class="block_8">මාගරීටා කුකුළු මස් සහ බත් දීසිය රැගෙන කාමරයට පැමිණියාය. එය මේසය මත තබා පාදඩයාට නැවත රවා බලා හාම්පුතාට කතා කළේ අවමානයෙනි.</p>
	<p class="block_8">“ස්වාමි ටිකකට බලන්න, මොහු කොයි තරම් බීලද කියල.”</p>
	<p class="block_8">“අපිට ඉන්න දීල පැත්තකට යන්න.”</p>
	<p class="block_8">ඇය පිටව ගියේ තදින් දොර වසාගෙනය. </p>
	<p class="block_8">“ඔබේ අම්ම මං ගැන මොනවද කිව්වෙ?”</p>
	<p class="block_8">ඔහු ඇසුවේය. </p>
	<p class="block_8">“මිනිහ අතහැරල ගියහම කෙනෙක් කියන සුපුරුදු දේවල් තමයි. ඔබත් එක්ක ජීවත් වෙන එක හරි අමාරුයි කිව්ව, ඒක ගෑනියෙකුට හිරිහැරයක් සහ ඔබගේ අදහස් එක්ක ජීවත් වීම අපහසු වුණා කිව්ව.</p>
	<p class="block_8">“ඒක ඇය නිතර කිව්වද?”</p>
	<p class="block_8">“ඔව් සමහර වෙලාවට වක්‍ර මාර්ගයෙන් කිව්ව නිසා මට තේරුම් ගන්න බැරි වුණා, ඒත් මට හිතාගන්න පුළුවන් මොනවද සිද්ද වුණේ කියල.”</p>
	<p class="block_8">“ඔබට, කොහොමද ඔබට ඔවුන් ගෙදරදි සැලකුවෙ?”</p>
	<p class="block_8">“මට? ඉස්සෙල්ල බොහොම හොඳට, ඒත් පස්සෙ හරිම නරක විදිහට, මාව බාධාවක් විදිහට දැක්ක අම්ම මාව නොසලකා හැරිය.”</p>
	<p class="block_8">“කොහොමද?” </p>
	<p class="block_8">“කොහොමද! ඒක හරිම ලේසියි. අවුරුදු දහසයෙදි විතර මම කරපු විහිළු දැකල ඒ ඌරා මාව චරිතශෝධනාගාරයකට දාල මගෙන් නිදහස් වුණා.”</p>
	<p class="block_8"> දෙවැලමිට නමා මේසය මත තබා දෙඅත් මත දෙකම්මුල් තබාගෙන බොහෝ මත්ව සිටි ඔහුගේ බුද්ධිය වයින් නිසා උඩ යට මාරුවී තිබූ අතර බේබද්දකුට තමා ගැන ඇතිවන විකාර පුරසාරම් කීමේ නොවැලැක්විය හැකි ආසාව ඔහු තුළද ඇතිවිය. ඔහුට තිබුණේ ලස්සන හිනාවකි, සුන්දර ගැහැනු හිනාවකි. ඇබේ ඒ මුරණ්ඩු සුන්දර හිනාව හැඳින ගත්තේය. ඔහුව දිනා ගත්, ඔහුව විනාශ කළ ඒ දුෂ්ට සුන්දර සිනහව ඔහුටද තිබිණ. තරුණයා මොහොතකට ඔහුගේ මවට සමාන වූයේය, ඒ හැඩරුවින් නොව ඔහුගේ මුහුණෙන් පෙන්වූ පොළඹවන සුළු කපටි බැල්මයි. වඩා විශේෂ වූයේ ඔහුගේ ස්වභාවයේ වූ විශ්වාස කළ නොහැකි නීචකමේ දොරටුව ඒ සිනහව පෙන්නුම් කිරීමයි. </p>
	<p class="block_8">පිලිප්පේ-ඕගස්ටේ කතා කරගෙන ගියේය. </p>
	<p class="block_8">“හරි, හරි, මට තිබුණා ජීවිතයක්, මට තිබුණා. චරිතශෝධනාගාරයෙන් පිටවූ දවසේ ඉඳල අපූරු ජීවිතයක්. නවකතා කාරෙයකුට ඒක අහන්න ඕන නම් පවුම් ගණනක් ගෙවන්න වෙයි. ඩූමාට මොන්ට් ක්‍රිස්ටෝවලදී හිතා ගන්න ඕන වුනු අමුතු අත්දැකීම් වලට වඩා දේවල් මට සිද්ධ වුණා.”</p>
	<p class="block_8">බේබද්දකුගේ භාවනාමය දාර්ශනික බරපතළකමකින් නිහඬව සිටි ඔහු සෙමෙන් කතා කරන්නට පටන් ගත්තේය. </p>
	<p class="block_8">“ඔබට ළමයෙක්ව හොඳ කෙනෙක් කර ගන්න ඕන නම් කවදාවත් චරිතශෝධනාගාරයකට දාන්න එපා, මොකද කියනව නම් එයාට සිද්ද වෙනව ඒ අයත් එක්ක මිශ්‍ර වෙන්න. මට තිබුණා හොඳ විනෝදාත්මක අදහසක්, නමුත් ඒක වැරදුණා. එක රෑක වෙලාව නවයට විතර ඇති මම යාළුවො තුන් දෙනෙක් එක්ක, මාත් එක්ක හතර දෙනයි රස්තියාදුවෙ ඇවිද්ද, අපි රස්තියාදු වුණේ ෆොලැක් ෆෙරි කිට්ටුව තිබුණ ප්‍රධාන පාරෙ, අපි හොඳටම බීලයි හිටියෙ. එහෙම ඇවිදිනකොට අපි දැක්ක මිනිස්සු නිදා ඉන්න ගැලක්. </p>
	<p class="block_8">ඒකෙ හිටපු දෙගොල්ලොටම ඒ කියන්නෙ රියදුරටයි එයාගෙ පවුලටයි හොඳටම නින්ද ගිහින් හිටියෙ. මැරින්ටන් ගැමියො ගෙදර ඉඳල රෑ කෑමට නගරයට ඇවිල්ල. මම අශ්වයගෙ රේන්ස පටිය අරගෙන දැක්කුව තොටුපොළේ බෝට්ටුවට. ඊට පස්සෙ බෝට්ටුව තල්ලු කළා ගඟ මැද්දට. ඒකෙ සද්දෙට රියදුරාට ඇහැරිලා කිසිම දෙයක් පේන්නෙ නැතුව කසෙන් ගහන්න වුණා. පිට පැන්න අශ්වයා කරත්තෙත් එක්කම ගඟට පැන්න. ඔක්කොමල ගිලුණ. මගේ යාළුවො මං ගැන දැන්නුවා. මගේ විහිළුව බලා ඉඳල ඉස්සරවෙලාම ඒගොල්ලො ඔක්කොම හිනාවුණා. අපි කවදාවත් හිතුවෙ නැහැ ඒක නරක අතට පෙරළෙයි කියල. අපි හැමෝම බලාපොරොත්තු වුණේ කට්ටියම නාගන්නව දකින්නයි. </p>
	<p class="block_8">එදා ඉඳල පළවෙනි විහිළුවෙන් පලිගන්න මම තවත් නරක් වුණා. මම කියන්නෙම දඬුවමෙන් ප්‍රයෝජනයක් නැහැ කියලමයි. ඒත් මම මේ කියන ඒවයින් ඔබට වැඩක් නැහැ. මම තව එකම එකක් ඒ කියන්නෙ අන්තිම උප්පරවැට්ටිය ඔබට කියන්නම්, මම දන්නව ඔයා ඒකෙන් සතුටු වෙයි කියල. මම තාත්තෙ ඒක කළේ ඔයාගෙ හිලව්වට.”</p>
	<p class="block_8">කෑම නැවත්වූ පූජකවරයා ඔහුගේ පුතු දෙස බලා සිටියේ බියපත් දෑසිනි. </p>
	<p class="block_8">පිලිප්පේ‐ඔගස්ටේ තම කතාව කියන්නට සූදානම් වූයේය. </p>
	<p class="block_8">“එපා... දැන්ම එපා තව ටිකකින් කියන්න.”</p>
	<p class="block_8">ඔහු හැරී අමිහිරි චීන කයිතාලම හැඬවූයේය. </p>
	<p class="block_8">“මාගරීටා සැණෙන් පැමිණියාය.</p>
	<p class="block_8">ඇගේ හාම්පුතා දුන් කටුක නියෝගයෙන් බියව කීකරු වූ මෙහෙකාරිය බිම බලාගත්තාය.</p>
	<p class="block_8">“මේසෙ උඩ මේව මෙහෙමම තියෙද්දි ලාම්පුවක් අරන් එන්න. එයින් පස්සෙ මම තහඩුවට ගහනකම් එන්න එපා.”</p>
	<p class="block_8">පිටව ගිය ඇය සුදු චීන ලාම්පුවක් රැගෙන පැමිණ ලොකු චීස් කැබැල්ලක් හා පලතුරු තිබූ මේස රෙද්දක් අතුරා ඇති මේසය මත තබා පිටව ගියාය.</p>
	<p class="block_8">“දැන් මම අහගෙන ඉන්නම්.”</p>
	<p class="block_8">පූජකයා පැවසුවේ මුරණ්ඩුකමකිනි.</p>
	<p class="block_8">ඉතා නිරවුල්ව පිලිප්පේ-ඔගස්ටේ තම පිඟානට අතුරුපසද වීදුරුවට වයින් ද පුරවා ගත්තේය. දෙවන බෝතලයද අවසන් වීමට කිට්ටුව තිබූ නමුත් ක්‍යුරේ එයට අතවත් තබා තිබුණේ නැත. තරුණයා කෑමෙන් සහ බීමෙන් කට පුරවාගෙන වික්කල් ගසමින් නැවත කතාව පටන් ගත්තේය. </p>
	<p class="block_8">“අන්තිම එක හරි... ඒක හුඟක් නරකයි. මම ආපහු ගෙදර ආව... ඔවුන්ව ගණන් ගන්නෙ නැතුව මම ගෙදර නැවතුණා... මොකද ඒගොල්ලො මට බය වුණා. ඔබ මාව තරහ ගස්සන්න එපා... ඔබත් මාව තරහ ගස්සන්න එපා... මට එතකොට ඕන දෙයක් කරන්න පුළුවන්... ඔයා දන්නව... එගොල්ලො ජීවත් වුනේ එකට... ඒත් එකටමත් නෙවෙයි. එයාට ගෙවල් දෙකක් තිබුණ, එකක් සෙනෙට්වරයගෙ ගෙදර, අනෙක් එක ආදරවන්තියගේ ගෙදර. ඒත් ඔහු තමාගෙම ගෙදර ඉන්නවට වැඩිය හිටියෙ අම්මගෙ ගෙදර. මොකද කියනව නම් ඇයව එයාට නැතුව බැහැ. ඇය සූරයි, කපටියි. අම්මා... ඇය දැනගෙන හිටිය කොහොමද මිනිහෙක් අල්ලල තියාගන්නේ කියල, ඇය ඒක කළා. ඇය ඔහුගෙ ආත්මයයි ශරීරෙයි දෙකම අල්ලගෙන හිටිය අන්තිම වෙනකම්ම. මිනිස්සු මොන තරම් මෝඩද! මම ගෙදර ඇවිදින් ඒගොල්ලන්ව පාලනය කෙරුව බය වද්දදල. අවශ්‍ය වෙලාවට උපායෙන්, මගහැරිල්ලෙන් සහ අඩන්තේට්ටමින් හැසිරෙන්න මම දැනගෙන හිටිය. අම්ම ලෙඩින් වැටුණ. මිලානෝවල කැලෑවක් වගේ විශාල ලස්සන උයනක් මැද්දෙ තිබුණ ගෙයක පදිංචියට අම්මව අරගෙන ගියා. මම ඔබට කලින් කිව්වෙ, මාස දහ අටක් විතර ඒක පැවතුණා. අපිට දැණුන අවසානෙ ඇවිල්ල කියල. ඔහු හැමදාම පැරිස්වල ඉඳල ආව. ඔහු හිටියෙ කනගාටුවෙන්, ඒකෙ කිසිම සැකයක් නැහැ, ඔහු හිටියෙ හැබෑම කනගාටුවෙන්. </p>
	<p class="block_8">“එක දවසක් උදේක දෙන්න පැයක විතර කසු කුසුවක උන්න. එච්චර වෙලාවක් දොඩව දොඩව ඉන්නෙ මොනවද කියල දැන ගන්න මමත් ආසාවෙන් හිටියෙ. ඉන් පස්සෙ ඒගොල්ලො මාව ඒගොල්ලො ළඟට කතා කළා. අම්ම කිව්ව,</p>
	<p class="block_8">“මම දැන් මැරෙන්න යන්නෙ. මට ඔයාට යම්කිසි දෙයක් කියන්න තියෙනව, ඒත් සිටුවරයා ඒකට එකඟ නැහැ - ඇය නිතරම වෙනත් කෙනෙක් එක්ක ඔහු ගැන කතා කරද්දි කතා කළේ සිටුවරය කියලයි - තවමත් ජීවත් වෙලා ඉන්න ඔයාගෙ තාත්තගේ නම කියන්න.”</p>
	<p class="block_8">“මම සිය වාරයකට වැඩිය ඇහුව... සිය වාරයකට වැඩි වතාවක් ඇහුව... මගේ තාත්තගෙ නම... ඒ හැම වාරයකම ඒක ඇය ප්‍රතික්ෂේප කෙරුව. මම එක දවසක් ගහන්න පවා හිතුව ඇයව කතා කරවන්න. ඒත් ඒකෙන් ප්‍රයෝජනයක් වුනේ නැහැ. එයිට පස්සෙ මගෙ ඇහිල්ලෙන් ගැලවෙන්න ඇය කිව්ව ඔබ පැන්සයක්වත් තියන්නෙ නැතුව මැරිල ගියා, කිසිම කමකට නැති මිනිහෙක් ඇගේ තරුණ කාලෙ අත් වැරැද්දකින් සිද්ද වුණු දෙයක්, ඒක පරණ දෙයක් කියල හොඳට කතාව කිව්ව. ඔබේ මරණය ගැන කියපු දේ මම හොඳට ගිල්ල. </p>
	<p class="block_8">එයින් පස්සෙ එයා මට කිව්ව “මේ ඔයාගෙ තාත්තගෙ නම ගැන කියන්න” කියල. අත් පුටුවක වාඩිවෙලා හිටපු අනිත් එක්කෙනා තුන් පාරක් මෙහෙම කිව්ව. </p>
	<p class="block_8">“ඔයා වැරදියි, ඔයා වැරදියි, ඔයා වැරදියි රොසෙටා” </p>
	<p class="block_8">අම්ම ඇඳ උඩ වාඩි වුණා. මට තවමත් පේනවා ඇගේ කම්මුල්වල රතු පැල්ලම්, දිලිසෙන ඇස්, කොහොම වුණත් ඇය මට ආදරේ කළා. ඇය ඔහුට කිව්ව, </p>
	<p class="block_8">“එහෙම නම් ඔයා මෙයාට මොනව හරි කරන්න ඕනෙ පිලිප්පෙ”</p>
	<p class="block_8">“හැම වෙලාවෙම ඇය ඔහුට කතා කරද්දි කිව්වෙ පිලිප්පෙ කියල, මට කිව්වෙ ඔගොස්ටේ කියල”</p>
	<p class="block_8">ඔහු පිස්සෙක් වගේ කෑගහන්න ගත්තා.</p>
	<p class="block_8">“මේ තක්කඩියට, මේ හොරාට, මේ හැබිචෝල්කාරයට, ඔය... ඔය... ඔය...”</p>
	<p class="block_8">ඔහු මට හැම නමක්ම කියල කෑගැහුවෙ ඔහු හරියට මුළු ජීවිත කාලෙදිම වෙන දෙයක් නැතුව මට නම් හොය හොය හිටිය වගේ.</p>
	<p class="block_8">මට හොඳටම තරහ ගියා. අම්ම මගෙන් ඉල්ලා හිටිය සන්සුන් වෙන්න කියල. </p>
	<p class="block_8">“ඔයාට ඕන කරන්නෙ කොල්ලව බඩගින්නෙ මැරෙන්න තියන්නද? මට දෙන්න කිසිම දෙයක් නැහැ.”</p>
	<p class="block_8">ඔහු උත්තර දුන්නෙ බොහොම සන්සුන්ව කැමති දෙයක් හිතා ගන්න ඉඩ තියල. </p>
	<p class="block_8">“රොසට්ටි මං අවුරුදු තිහක්ම අවුරුද්දට ප්‍රෑන්ක් තිස්පන්දාහ ගානෙ ඔයාට දුන්නා. ඒක මිලියනයකටත් වැඩියි. මම නිසා ඔයා පොහොසත් ගැහැනියක් වගේ හොඳට ආදරය ලබාපු ගැහැනියක් වගේ ජීවත් වුණා. අපි එකතු වෙලා ගත කරපු ජීවිතේ අන්තිම කාලෙ අපේ සතුට නැති කරල දාපු මේ තක්කඩියට මම කිසිම ණයක් නැහැ. මගෙන් කිසිම දෙයක් කවදාවත් ලැබෙන්නෙ නැහැ. ඔයා කැමති නම් අනිත් කෙනාගෙ නම මූට දෙන්න මට කණගාටුයි, මම ඔය කාරණාවේදි මගේ අත් දෙක හෝදගන්නව.”</p>
	<p class="block_8">“එයින් පස්සෙ අම්ම මගේ පැත්තට හැරුණ. මම මටම කියා ගත්ත ‘දෙයියනේ මට ආපහු මගේ තාත්තව ලැබෙන්න යනව......එයාට සල්ලි තිබුනොත් මම ගැලවුණා... කියල. ”</p>
	<p class="block_8">ඇය කතාව කරගෙන ගියා.</p>
	<p class="block_8">“ඔයාගෙ තාත්ත විල්බොයිස්වල සාමිවරයා, දැන් හඳුන්වන්නේ ටූලෝන් කිට්ටුව ගිරාන්ඩෝ වල ක්‍යුරේ වන ඇබේ විල්බොයිස් කියලයි. මේ මිනිහා එක්ක එන්න මං අතහැරල ආපු මගේ පෙම්වතා ඔහු. ඉන්පසු ඇය හැම දෙයක්ම මං එක්ක කිව්ව. ඒත් ඇයගේ ගැබ පිළිබඳව ඔබ රැවටීම පිළිබඳව කිසිවක්ම කිව්වෙ නෑ. </p>
	<p class="block_8">කොහොම උනත් ගෑනු කවදාවත් ඔක්කොම ඇත්ත කියන්නෙ නැහැනේ.”</p>
	<p class="block_8">උදාසීනව අවඥාවෙන් ඔහු හිනා වුණේ ඔහුගේ සියලු දුෂ්ටකම් ප්‍රදර්ශනය කරමිනි. තවමත් බොමින් සිනහ මුසු මුහුණෙන් ඔහු කතා කරගෙන ගියේය. </p>
	<p class="block_8">“එයින් දවස් දෙකකට පස්සෙ අම්ම මැරුණ. අපි එයාගෙ පිටි පස්සෙ මිනි වළ ළඟට ගියා. ඔහුයි මමයි... ඒක විහිළුවක් නෙමෙයිද...! ඔහුයි මමයි... තව සේවකයො තුන් දෙනෙකුයි. ඔක්කොම එච්චරයි... ඔහු එළදෙනක් වගේ ඇඬුව. අපි දෙන්න එකිනෙකාට කිට්ටුවෙන් ගමන් කළා... ඔයාට කියන්න පුලුවන් වෙයි ඒ තාත්තයි තාත්තාගේ ආදරණීය කොල්ලයි කියල. </p>
	<p class="block_8">එයින් පස්සෙ අපි ගෙදර ගියා. අපි දෙන්න විතරයි. මම මටම කියා ගත්තා මට යන්න වෙන්නෙ පැන්ස බාගයක්වත් නැතුව කියල. ඒ වලාවෙ මගේ අතේ තිබුණ ප්‍රෑන්ක් පනහක්. ඔහුගෙන් සල්ලි ගන්න මට මොනවද කරන්න පුළුවන්?</p>
	<p class="block_8">ඔහු මගේ අත අල්ලගෙන කිව්ව,</p>
	<p class="block_8">'මට උඹට කතා කරන්න ඕනෙ' කියල.”</p>
	<p class="block_8">මම එයා පිටිපස්සේ එයාගෙ කන්තෝරු කාමරයට ගියා. එයා එයාගෙ මේසෙ ඉස්සරහ වාඩිවෙලා හොටු හූරන්නයි අඬන්නයි ගත්ත. එයා කිව්ව එයා අම්මට කිවුව විදිහට මට නරක විදිහට සලකන්නෙ නැහැ කියල. ඔහු ඉල්ලා සිටිය ඔබට කරදර කරන්න එපා කියල... ඒත් ඒක අපේ වැඩක්... ඔබගෙයි මගෙයි වැඩක්... ඔහු මට දුන්න ප්‍රෑන්ක් දාහක නෝට්ටුවක්. දාහක්... දාහක්... මම මොනව කරන්නද ප්‍රෑන්ක් දාහකින්....... මේ මම වගේ මිනිහෙකුට? මම දැක්ක ලාච්චුවෙ මිටි ගහල තියෙන ඒව හුඟක්. ඒ කොළ ඇහැ ගැහුනට පස්සෙ මං හිතුව මොනව හරි කරන්න ඕන කියල. ඔහුගේ තෑග්ග ගන්න මම අත දිගු කරල ඒ පිනට දීම ගන්නව වෙනුවට අතින් අල්ලල කරකවල බිම දමල ඔහු මත්තට කඩා පැනල බෙල්ල මිරිකුව ඇස් නෙරා එනකම්. ඒ වෙලාවෙ මම දැක්ක ඔහු මැරෙන්න යනව. මම කට බැඳල අත පය බැඳල ඇඳුම් ගලවල ඔහුව උඩ අතට හැරෙව්ව. ඉන්පස්සෙ “හා... හා... හා... ඔබ වෙනුවෙන් මම එයාට ගෙව්ව.” </p>
	<p class="block_8">සතුටෙන් බැරෑඬි වූ හඬින් පිලිප්පේ‐ඕගස්ටේ කැස්සේය. ඔහුගේ තොල් මත රැඳුන රුදුරු ප්‍රමෝද හිනාව ඇබේ විල්බොයිස්ට නැවත වතාවක් මතක් කර දුන්නේ ඔහුව පිස්සු වැට්ටු ගැහැනියගේ හිනාවයි. </p>
	<p class="block_8">“ඉතින් එයිට පස්සෙ?” </p>
	<p class="block_8">ඔහු ඇසුවේය. </p>
	<p class="block_8">“ඉතින් එයිට පස්සෙ හා... හා... එතන තිබුණ ගිනි උදුනෙ මැස්සෙ ලොකු ගින්දරක් තිබුණ... ඒ දෙසැම්බර් මාසෙ... ශීතල කාලගුණය... ඇය මැරිලා... අම්මා... ලොකු ගල් අඟුරු ගින්දරක්. එතන තිබුණ යකඩ කූර ගත්ත මම... ඒක හොඳට රත් කෙරුව. පිටි පස්සට හරවල මම ඔහුගෙ පිටි පස්සෙ ඇන්ද කුරුස අටක් දහයක් මම දන්නෙ නැහැ කොච්චරද කියල. ඊට පස්සෙ උඩු අතට හරවල ඒ විදිහෙ ගණනක්ම බඬේ හැදුව. ඒක හරි හිනා උපද්දන දෙයක් නේද තාත්තේ! ඒ විදිහට තමයි ඉස්සර කාලෙ වැරදි කරපු අයව ලකුණු කරල තියෙන්නෙ. ඔහු ඇඹරුනේ හරියට ආඳෙක් වගේ. මම හොඳට මුකවාඩම දාල තිබුණෙ ඒ හින්ද කෑගහන්න බැරි වුණා. එයින් පස්සෙ මං ගත්ත නෝට්ටු ‐එතනින් දොළහක්‐ මගේ එකත් එක්ක ඔක්කොම දහ තුනයි. ...නමුත් ඒකෙන් මට කිසි වාසනාවක් ගෙනාවෙ නැහැ. මම සේවකයන්ට කිව්ව 'රෑ කෑම වෙලාව එනකම් සිටුවරයට ඇහැරවන්න එපා, එයා නින්දෙ ඉන්නෙ' කියල. </p>
	<p class="block_8">මට විශ්වාසයක් තිබ්බ සෙනෙට් සභිකයෙක් හින්ද එයා මේක හෙළිදරව්  කරන්න බය වෙයි කියල. ඒත් මට වැරදුණා. දවස් හතරකට පස්සේ මාව පැරිසියේ අවන්හලකදි පොලිස් අත් අඩංගුවට ගත්ත. මම අවුරුදු තුනකට හිරේ ගියා. ඒකයි මට ඔබව බලන්න කලින්ම එන්න බැරි වුණේ. </p>
	<p class="block_8">ඔහු තවමත් වයින් පානය කරමින් අමාරුවෙන් කතා කරමින් සිටි අතර එක වචනයක් හෝ නිවැරදිව උච්ඡාරණය කර ගැනීමට අසීරුවෙන් සිටියේය.</p>
	<p class="block_8">“දැන්... තාත්තෙ... ක්‍යුරේ තාත්තේ... කොච්චර හිනායන දෙයක්ද ක්‍යුරේ කෙනෙක් තාත්ත වෙන එක! හා... හා... කරුණාවන්ත වෙන්න ආදරණීය කොල්ලට, මොකද කියනව නං මම සාමාන්‍ය කොල්ලෙක් නොවන හින්ද. එයා බොහොම ලස්සන දක්ෂ උපායක් යෙදුව. ලස්සන එකක්... නාකි මිනිහට...” </p>
	<p class="block_8">ඇබේ විල්බොයිස් පිස්සු වැට්ටවූ ඔහුට ද්‍රෝහිවූ අනියම් භාර්යාව අවසන් වරට ඇතිකළ ආරවුලේදි ඇතිවූ වියරුවට සමාන හැඟීමක් මේ තුච්ඡ නීචයා ඉදිරියේදි ඔහුට ඇති විය. </p>
	<p class="block_8">කෲර, අනුකම්පා විරහිත, බොහෝ ලජ්ජා සහිත රහස් ඔහුගේ පාපෝච්චාරණ ආසනය ඉදිිරියේ පුද්ගලිකව කොඳුරද්දී දෙවියන්ගේ නාමයෙන් සමාව ලබා දුන් කෙනෙකු වූ ඔහු, මෙවැනි අවාසනාවන්ත මානසික වද වේදනාවකට පත්වූ විටදී දෙව්ලොවින් හෝ පෘථිවියෙන් ආරක්ෂාවක් නොලැබෙන බව වැටහී ගියෙන් සියල්ලන්ට කාරුණිකවූ පියාණන්ගෙන් උදවු ඉල්ලා සිටීම අත්හැර දැමුවේය. </p>
	<p class="block_8">පල්ලිය විසින් ඇති කරන ලද විනයෙන් දමනය කරන ලද ඔහුගේ කකියන රුහිරු, මේ නීචයාට, ඔහුගේ පුතුට, ඔහුගේම වැනිවූ සමානකමට සහ එයිටත් වැඩියෙන් ඒ සමාන කමෙන් යුතුව මේ තරුණයාව තනන ලද ඒ නොවටිනා ගැහැනියට සහ ඔහුගේ පිතෘත්වය පාමුලට විලංගු ලෑ වහලෙකු මෙන් මොහු රැගෙන ආ දෛවයට එරෙහිව කිසිවකින් මැඩ පැවැත්විය නොහැකි ලෙස නැගී ආවේය. </p>
	<p class="block_8">මෙම කම්පනය ඔහුගේ අවුරුදු විසිපහක භක්තිමත් ශාන්ත සංහිඳියාව අවසන් කළ අතර ඉතා පැහැදිලිව සියල්ල ඔහු ඉදිරියේ පෙනී යන්නට විය.</p>
	<p class="block_8">ආරම්භයේදීම මේ අපරාධකාරයාගේ ඔද තෙද බිඳ දැමිය යුතු බව එක්වරම ඒත්තු ගත් ඔහු කෝපයෙන් දත් මිටි කමින් උස් හඬින් කතා කළේ ඔහුගේ බේබදුකම අමතක කර දමමිනි. </p>
	<p class="block_8">“දැන් උඹ කිව්ව ඔක්කොම දේවල් මම අහගෙන හිටිය. උඹ හෙට උදේම මෙහෙන් පිටවෙලා යන්න ඕන. මම තෝරල දෙන තැනක උඹ ජීවත් වෙන්න ඕන, මගෙන් අවසරයක් නැතුව එතනින් පිටවෙන්න බැහැ. ජීවත් වෙන්න පුළුවන් දීමනාවක් දෙනව, හැබැයි ඒක පොඩි ප්‍රමාණයක්, මට සල්ලි නැහැ. හැබැයි උඹ එක වරක්වත් මට අකීකරු වුනොත් උඹ මගෙත් එක්ක තියෙන ගනු දෙනුවේ අවසානය වෙනවා...”</p>
	<p class="block_8">වයින් වලින් තෝන්තු වී සිටියා වූ නමුදු පිලිප්පෙ‐ඔගස්ටේ තර්ජනය තේරුම් ගත්තේය. එක වරම මතුපිටට පැමිණියේ ඔහු තුළ සිටි අපරාධකාරයාය. ඉක්කා ගසමින් කෙළ විසුරුවමින් ඔහු වචන කීපයක් මුදා හළේය.</p>
	<p class="block_8">“ආ! තාත්තෙ, ඕක මට ලබා දෙන්න මහන්සි වෙන එකෙන් වැඩක් නෑ... ඔබ ක්‍යුරේ කෙනෙක්... මම ඔබව මගේ බලයට අරගෙන ඉන්නෙ... අනිත් අය වගේම ඔබත් සද්දයක් නැතුව ඉන්න ඕනෙ.”</p>
	<p class="block_8">ඇබේ වෙවුලුවේය. මහලු හර්කියුලීස්ගේ මස් පිඬු, මෙම දාමරිකයා ග්‍රහණය කර ගැනීමට ඔහුව පන් ගසක් සේ නැමීමට සහ ඔහු බලයට යටත් විය යුතු බව පෙන්වීමට කැක්කුම් දුන්නේය.</p>
	<p class="block_8">ඔහුගේ පුතා වෙතට මේසය තල්ලු කළ ඔහු මහ හඬින් කෑගැසීය.</p>
	<p class="block_8">“පරෙස්සම් වෙයන්, පරෙස්සම් වෙයන් මම කිසි මිනිහෙකුට බය වෙන කෙනෙක් නෙවෙයි.”</p>
	<p class="block_8">සමබරතාවය තබා ගත නොහැකි වූ බේබද්දා පුටුව මත පැද්දුනේය. ඉන්පසු ඔහු වැටෙන්නට යන බවත් ඔහු පූජකයාගේ බලය තුළ සිටින බවත් හැඟෙන්නට විය. ඉතා දුෂ්ට පෙනුමක් පෙන්වූ මුහුණින් යුතුව සිටි ඔහු, මේස රෙද්ද මත වූ පිහිය ගන්නට අත දිගු කළේය. මෙය දුටු ඇබේ විල්බොයිස් පුතු දෙසට මේසය වැරෙන් තල්ලු කළෙන් ඔහු සම්පූර්ණයෙන් බිම පෙරළී ගියේ පිටුපස බිමට දිගාවය. ලාම්පුව බිම පෙරළී ගොස් නිවී ගියේය. </p>
	<p class="block_8">අන්ධකාරය හරහා අනෙකුත් ශබ්දවලට එරෙහිව තත්පර කීපයක් වීදුරු එකිනෙකට ගැටී ඇතිවන ටිං ටිං නාදයේ කිංකිණි හඬක් වාතය පුරා හඬ නැංවූවාය. ඉන්පසු ගල් පොළවේ දුර්වල සිරුරක් ඇදී යන හඬක්ද ඉන්පසු නිහඬතාවයක්ද ඇතිවිය. </p>
	<p class="block_8">ලාම්පුව පොළවට වැටී කුඩු පට්ටම් වීමත් සමග රාත්‍රී කළුවර අප්‍රමාදව සහ අනපේක්ෂිතව ඔවුන් මතට වැටුණ් යම් කිව නොහැකි සංත්‍රාසයක් ඉදිරියේදි මෙන් දෙදෙනා මතට ඇස් අඳුරු කිරීමක් ඉතිරි කරමිනි.</p>
	<p class="block_8">බිත්තියට හේත්තු වී සිටි බේබද්දා වකුටුව එලෙසම හිටියේ තව දුරටත් හෙලවන්නේවත් නොමැතිවය. පුටුවේ රැඳී සිටි පූජකයා රාත්‍රී අඳුරෙහි ගිලී තම කෝපය ටිකෙන් ටික ගිල දමමින් සිටියේය. ඔහු මත හෙලූ අඳුරු තිරය ඔහුගේ කෝපය නවතා ගත්තේය. කෝපාවිෂ්ටව පුපුරා ගිය මනෝ වේගය හදිසියේ නවත්වා ගත්තේය. ඔහු වටා වූ අඳුර මෙන් අඳුරු කනගාටු සිතිවිලි ඔහු කරා එන්නට විය.</p>
	<p class="block_8">නිහඬතාවය රජ කළේය. හුස්ම ගන්නාවූ හෝ ජීවත් වන්නාවු කිසිවකු පෙනෙන්ට නොමැති එහි වූයේ සොහොන් ගෙයක් සමීපයේ වූ නිහඬතාවයකි. ඈතින් ඇසෙන රෝද වල හඬ ඇසුනේ නැත, බල්ලෝ බුරන හඬ ඇසුනේ නැත, මඳනල අතු අතර හැපී නංවන සර සරය හෝ ගසේ රිකිලි බිත්තියේ වැදී නංවන හඬ පවා ඇසුනේ නැත. </p>
	<p class="block_8">නිහඬතාවය ඇදීගෙන ගියේය. එය පැයක පමණ කාලයක් විය හැක. ඉන්පසු එක්වරම තහඩුව හඬ නැංවීය. එය හඬ නැගුවේ ශබ්ද නගා තනි තද පහරක් එල්ලවු ලෙසින් තියුණුවද කුහුල් දනවන යමක් වැටෙන ශබ්දයක් සහ පුටුවක් පෙරළෙන හඬකටද අනුගතවය.</p>
	<p class="block_8">මාගරීටා ඇහුන්කම් දෙමින්ම කාමරය දෙසට ඉක්මනින් ගමන් කළාය. නමුත් දොර විවර කළ විගස ඇය පසු පසට ඇදී ගියේ විනිවිද යා නොහැකි අඳුර නිසාය. ගැහෙන හදින්, මුළු සිරුරම වෙවුලමින්, හුස්ම ගැනීමට හති අරිමින් ඇය පහත් හඬින් කතා කළාය. </p>
	<p class="block_8">“ස්වාමි, ස්වාමි.”</p>
	<p class="block_8">පිළිතුරක් නොමැති විය, කිසිදු හඬක් නැත. </p>
	<p class="block_8">“මගේ දෙයියනේ, මගේ දෙයියනේ, මොනවද ඒකා කෙරුවෙ, මොනවද වෙලා තියෙන්නෙ?”</p>
	<p class="block_8">ඇතුළට යාමට හෝ එළියක් සොයාගෙන එන්නට යාමට හෝ ඇය බිය වූවාය. දිව යාමට, බේරි පලා යාමට, කෑගැසීමට ඇයට වියරුවෙන් මෙන් ආසාවක් ඇති වූවද ඇගේ ගාත්‍රා බිහිසුණු ලෙස වෙවුලීම නිසා ඇයට හිටගෙන සිටීම පවා අපහසු විය.</p>
	<p class="block_8">ඇය නැවත වරක් කතා කළාය.</p>
	<p class="block_8">“ස්වාමි, ස්වාමි, මේ මම මාගරීටා.”</p>
	<p class="block_8">එක්වරම බිය නොසලකා හැර ඇගේ ස්වාමියා බේරා ගත යුතුය යන හැඟීමක් ඇයට ඇති විය. එවැනි එක් නිර්භීත බවේ හදිසි උනන්දුවක් ඇතැම් විටදී ගැහැනුන්ට භීතිය නොසලකා හැර ආත්මය පුරවා නිර්භීත ක්‍රියාවන් ඉෂ්ටකිරීමට ශක්තිය ලබා දෙනු ලැබේ. ඇය ආපසු කුස්සියට දුව ගොස් ඇගේ පහන සොයාගෙන ආවාය.</p>
	<p class="block_8"> ඇය හරියටම කාමරය ඇතුළේ නැවතුණාය. ඇය පළමුව රස්තියාදුකාරයා බිත්තියට හේත්තු වී වැතිර නින්දේ හෝ පෙනෙන අන්දමට නින්දේ ඉන්නවා දුටුවාය. ඉන්පසු දුටුවේ බිඳුණු ලාම්පුවය. අනතුරුව කළු මේස් දැමූ ඇබේ විල්බොයිස් ගේ කකුල් හා පාදයන්ය. ඔහුගේ හිස තහඩුවේ වැදී තිබුණේ ඒ මතට පිටුපසින් වැටුනාක් මෙනි.</p>
	<p class="block_8">බියෙන් හුස්ම ගැනීමට නොහැකිව දෙඅත් වෙවුලමින් ඇය නැවත කියවූවාය. </p>
	<p class="block_8">“මගේ දෙයියනේ, මගේ දෙයියනේ මොකද වුණේ?”</p>
	<p class="block_8">ඇය සෙමෙන් කෙටි අඩි තබමින් ඉදිරියට යද්දි තෙල් සහිත යම් දෙයක ලිස්සා ගොස් වැටෙන්නට ගියාය. </p>
	<p class="block_8">ඉදිරියට නැවුනු ඇය දුටුවේ රතු දියරයක් රතු පැතලි ගල් මතින් ඉතා සෙමින් ගලා විත් ඇගේ පා වටා විසිර තිබූ අන්දමය. ඇය වේගගයෙන් දොර දෙසට දිව ගියාය. ඒ රුධිරය යයි ඇය අනුමාන කළාය. </p>
	<p class="block_8">භීතියෙන් වියරුවූ ඇය ලාම්පුව විසිකර දමා එළියට පැන කිසි දෙයක් නොපෙනී කුඹුරු හරහා ගම දෙසට දිව යන්නට වූවාය. අඳුර නිසා ගස්වල වැදෙමින් ඈත එළි පෙනෙන ගම දෙසට නෙත් යොමාගෙනම ඇය කෑගසමින් දිවුවාය. </p>
	<p class="block_8">නොකඩවා කෑ ගසමින් ගිය ඇයගේ තියුණු විලාපය අඳුර විනිවිද ගියේ බකමූනෙකු නංවන අශුභ කෑගැසුමක් ලෙසිනි. “පාදඩයා... පාදඩයා... පාදඩයා...” ඇය නොකඩවා කෑ ගැසුවාය. </p>
	<p class="block_8">ළඟම වූ නිවෙස් වෙතට ඇය පැමිණෙද්දී බිය පත්වූ මිනිසුන් ගෙවලින් පිටතට පැමිණ ඇය වටා රැස්ව කරුණු විමසද්දි කිසි පිළිතුරක් නොදී ඇය අතපය ගසමින් දඟලන්නට වූවාය. ඇය සිටියේ මුළුමනින්ම කල්පනාවක් නොමැතිවය. </p>
	<p class="block_8">අවසානයේදි ක්‍යුරේට යම් අනතුරක් සිදුව ඇති බව වටහා ගත් ඔවුහු ඔහු ගලවා ගැනීම සඳහා කණ්ඩායමක් හදා ගත්තෝය. </p>
	<p class="block_8">ගැඹුරු නිසංසල රාත්‍රියේ ඔලිව් උයන මධ්‍යයෙහි රෝස පැහැයෙන් සායම් කරන ලද කුඩා නිවස නොපෙනී කළුව තිබිණ. ඇසක් පියවූවා සේ ජනේලයෙන් ගලා ආ එකම ආලෝකයද නොමැති වූ බැවින් නිවෙස හෙවණැල්ලේ ගිලී අඳුරේ නැතිව ගොස් තිබුණේ එම පළාතේම  පදිංචිකරුවෙකුට හැර වෙනත් කිසිවකුට හොයා ගත නොහැකි අන්දමටය. </p>
	<p class="block_8">ඉක්මනින්ම ගස් අතරින් ඒ වෙතට ඇදෙමින් ආලෝකය පොළොව මත ගමන් කරන්නට විය. එම ආලෝකය පිලිස්සුනු තණකොළ මත දිගු කහ පැහැති කිරණ පතිත කරවීය. ඒවායේ ලෙළ දුන් කදම්බයන් ඔලිව් කඳන් මත පතිත වී අස්වාභාවික අභිරූපකයන් මෙන් සහ නිරයේ වේදනාවෙන් වෙළී ඇඹරෙන සර්පයින් මෙන් දිස් විය. ආලෝක කිරණ ප්‍රක්ෂේපනය වෙද්දි ඈතින් එක්වරම අඳුරේ නොපැහැදිලිව යමක් සුදුවට දක්නට ලැබිණ. ඉන්පසු කුඩා නිවසේ පහත් හතරැස් බිත්ති ලන්තෑරුම් එළියෙන් නැවත රෝස පාටට හැරිණ. ලන්තෑරුම් ගත් ගැමියන් සමග ප්‍රංශ පොලිස් භටයන් දෙදෙනෙකුද, ගමේ පොලිස් භටයෙකුද, ගම් සභාපතිද මිනිසුන් කිහිප දෙනෙකු විසින් වත්තම් කරගෙන පැමිණි සිහි නොමැතිව සිටි මාගරීටාද වූවාය. </p>
	<p class="block_8">විවෘතව තිබූ ඉදිරි දොර අසල විනාඩියක් පමණ ඔවුන් බියෙන් හැකිලී සිටි නමුදු ඉන්ස්පැක්ටර්වරයා ලන්තෑරුම තම අතට ගෙන පළමුව ඇතුළු වෙද්දි අනෙක් අයද ඔහු පසු පසින් ගමන් ගත්තෝය. </p>
	<p class="block_8">මෙහෙකාරිය බොරු කියා නැත. සමතලා ගල් මත්තේ විසිර තිබූ රුධිරය කලාලයක් සේ කැටි ගැසී තිබිණ. එය පාදඩයා සිටි දුරට සෙමින් ගලා ගොස් තිබූ අතර ඔහුගේ එක් අතක්ද එක් කකුලක්ද පැල්ලම් ගැසී තිබිණ. </p>
	<p class="block_8">පියා සහ පුතා නින්දේය. එක් අයෙකු බෙල්ල කපා සදාකාලික නින්දේය. අනෙකා බීමතින් වෙරිව නින්දේය. පිටිපස සිට පැමිණි පොලිස් භටයන් දෙදෙනා ඉදිරියට පැමිණ ඔහු අවදිවීමට පෙර අත් වලට මාංචු දැමීය. වයින් වලින් මුග්ධව සිටි ඔහු අවදිව තෝන්තුවෙන් ඇස් පිස දැම්මේය. පූජකයාගේ මළ සිරුර දුටූ ඔහු සිටියේ බියපත්ව කිසිවක් වටහා ගත නොහැකිවය. </p>
	<p class="block_8">“ඇයි ඔහු ඒ වෙලාවෙ දිව්වෙ නැත්තෙ?”</p>
	<p class="block_8">ගම් සභාපති ඇසුවේය. </p>
	<p class="block_8">“ඔහු හුඟක් බීල ඉන්න ඇති.”</p>
	<p class="block_8">ඉන්ස්පැක්ටර්වරයා පිළිතුරු දුන්නේය.</p>
	<p class="block_8">සියලු දෙනා ඔහු සමග එකඟ විය. </p>
	<p class="block_8">ඇබේ විල්බොයිස් සියදිවි නසා ගත්තා යයි කිසිවකුත් කෙසේවත් සිතුවේ නැත. </p>
	</body></html>
